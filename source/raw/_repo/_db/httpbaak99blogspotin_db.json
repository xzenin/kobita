{
  "id": "a9ef80dd-abb6-4ed0-93ba-9bfc559e24c6",
  "url": "http://baak-99.blogspot.in/",
  "title": "Magazine",
  "Posts": [
    {
      "selected": false,
      "id": "4494821829854928394",
      "title": "অনুপম বলছি",
      "content": "কারুবাসনা যাকে নষ্ট করেছে সে-ই কবি। যার মাথায় প্রতিষ্ঠানের বিরাট বিরাট নখওয়ালা হাত, যার সঙ্গে হাসিমুখে ছবি তুলছেন প্রতাপান্বিত কবি, যে রাষ্ট্রের ছাতার বাঁট সজোরে ধরে আছে যাতে অকালবৃষ্টিতে ভিজে না যায়, যে বিদ্রোহী কবিতাকে দমন করতে তৎপর, যে কোনো অন্যরকম লেখাকে যে বিদ্রূপ করে- সে কবি কেন হবে? সমাজে চতুরের ভেকের অভাব নেই। কেউ সমাজসেবী সাজে, কেউ পলিটিশিয়ান, কেউ কবি।            আচ্ছা, বাণিজ্যিক কাগজে কবিতা লিখে যদি ৩০০ টাকা পাওয়া যায়, গল্প লিখলে নাকি ২০০০ মেলে। কেন? কবিতার চেয়ে গল্পের দাম বেশি বলে, নাকি গল্প লিখতে অনেক শব্দ লাগে বলে? যদি দীর্ঘকবিতা হয়?  ‘তাজমহল দেখলাম। মোটামুটি লাগল। আরো ভালো হতে পারত। পুরো সাদা না করে একটু কালো রঙ ব্যবহার করা যেত। সামনের বাগানটায় কিছু পেয়ারা গাছ থাকলে পেড়ে খাওয়া যেত।’- আনন্দবাজারের সাহিত্য-শিল্প আর সিনেমার আলোচনা ঠিক এভাবে হয়। আর আনন্দবাজার থেকেই শিক্ষিত মধ্যবিত্ত বাঙালি ঠিক করে নেয় কোন-কোন ‘বই’ দ্যাখার মতো, বা পড়ার মতো হয়েছে, কে আজ ‘ভালো’ লেখক, কে ‘দারুণ’ পরিচালক।  জীবনানন্দ দাশের কবিতার কোনো মূল্য আজ আর নেই। তাঁকে পড়ে আজও কবিতা পড়ার অসীম আনন্দ পাওয়া যায়, এটুকুই। কবিদের কবি তিনি আজ আর নন। প্রতিষ্ঠান তবু তাঁর কবিতা আর মিথ-কে জাগিয়ে রাখতে চায়, কারন আজকের প্রাতিষ্ঠানিক বস্তাপচা কবিতার ভিত তিনি সরে গেলে কিছুই বাকি থাকে না। যখন তিনি সত্যিই প্রয়োজনীয় কাজগুলো করছিলেন, বাংলা কবিতার বাঁক ফেরাচ্ছিলেন, জীবনানন্দকে অবহেলা ছাড়া কিছু দেওয়া হয়নি। চরম অবজ্ঞা আর অবিচারের মধ্যে লোকটিকে মরতে হয়েছিল। আজ তাঁর মিথ্যে পুজোর মধ্যে সেই অনুতাপ লক্ষ্য করা যায় না। আজ বরং তাঁর উপন্যাসগুলো অনেক প্রাসঙ্গিক। জীবনানন্দ আজও উপন্যাস লেখক হিসেবে এখনকার যে কোনো জীবিত ঔপন্যাসিকের চেয়ে মহৎ এবং জ্যান্ত। কিন্তু তাঁর উপন্যাস এখানে পড়াই হয় না। পাওয়াই যায় না। অনেকেই শুধু 'বনলতা সেন' পড়ে। 'কারুবাসনা' বা 'জলপাইহাটি'-র দিকে ফিরেও তাকায় না।  কোনো বিপ্লবীই ব্যর্থ হননি। কারন কোনো বিপ্লবই আজ অবধি বিফল হয়নি। বিপ্লবকে হাতের মুঠোয় নিয়ে যখন দেখতে পাচ্ছেন, সে তখনও কাঁচা। বিপ্লবের পরিণতি যখন সে একটা বিদীর্ণ ফলের মতো মাটিতে পড়ে থাকে। আর তার বীজগুলো চতুর্দিকে ছড়িয়ে যায়। যে গাছগুলো পরে হবে, তারা ওই বিপ্লবের জেনেটিক উত্তরাধিকার বহন করে। তারা সচেতন কিনা, পরের কথা।   এ দেশের মানুষ বিশ্বাস করে- ‘অতি বাড় বেড়ো না, ঝড়ে পড়ে যাবে’। এ-দেশের মানুষ সন্তানকে শিক্ষা দ্যায়- ‘আগে গেলে বাঘে খায়/ পিছে গেলে সোনা পায়’। এ-দেশে দোকানের সামনে লেবুলংকা ঝোলানো আজ কম্পালসারি হয়ে উঠছে। এ-দেশে বিরাট বাড়ি করলে তার সামনে জুতো ঝুলিয়ে রাখতে হয়।   এ-দেশে কবিতা লিখে আপনি কী করবেন, ‘দেশ’-এ কোবিতা ছাপানো ছাড়া আর কোন কৃতিত্ব আপনি আশা করতে পারেন? \r\n  \r\n  অনুপম মুখোপাধ্যায়\r\n পরিচালক বাক্",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T10:21:28+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "9070142765822635144",
      "title": "আলোক সরকার",
      "content": "ঝরা পাতা, মরা পাতা   \r\n  নিবন্ত একটা প্রদীপ            আলোর ভিতর দিয়ে ছুটে চলেছে  \r\n  আলো মুখর হয়েছে, তাতে তার কিছু যায় আসে না  সে স্বাধীন, সে আত্মসচেতন, সে কিছু দেখছে না,              সে কিছু দেখতে চাইছে না।  সে গান নয় প্রার্থনা নয়। মন্ত্র নয়। সে মন্দিরের চূড়ার  অভিলাষী নয়, সে মিছিলের দাবি-দাওয়াকে            অস্বীকার করছে  দশরঙের ফুল আর বাগানের ঐকতান                     নিবন্ত একটা প্রদীপ                               কোনো বার্তা নয়  তার যাওয়া নির্নিমেষ একটা যাওয়া।  \r\n  ওই দেখ সে মেঘ ছিন্ন করে            ছিন্নভিন্ন করে  আরো নিঃসংশয়।  সে জানেও না তার একজন প্রেমিক আছে \r\n \r\n            বন্ধু আছে, সহযাত্রী আছে।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-07T20:52:12+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "3072508489738296551",
      "title": "মাসুদার রহমান",
      "content": "জার্নি বাই আশ্বিন  \r\n  ছোঁয়া লেগেছিলো; কেঁপে ওঠা গোলাপ ফলের   গায়ে  তাকিয়ে রয়েছে নীল বিড়ালের চোখ  \r\n  প্রান্তরে ঘাসের উপরে ময়ূরের পালক ঝরছে  তাকে তুমি কুয়াশা বলছো  !  \r\n  আশ্বিন; যা আসলে একটি নদীর নাম  তাঁর জলে বুক থেকে কাপড় সরিয়ে  স্নান করছে যে মেয়েটি   শরীরে তারও কিছু  আশ্বিন জেগেছে  \r\n  ভালো লাগছে আশ্বিনের রং ও রোদ্দুর  ভালো লাগছে সামান্য পরকীয়াটুকু  \r\n  \r\n  সঙ্গীতসন্ধ্যা  \r\n  গানমিস্ত্রি। হাতে ধরা লঘু ও উচ্চাঙ্গের  রহস্য খুলবার মস্ত এক রেঞ্জ  \r\n  এইখানে সুরটুকু খানিকটা  লঘু তালে হোক  ওইখানে খানিকটা উচ্চাঙ্গ লাগুক  \r\n  রকমারি সুরে গাইছে সান্ধ্য রেডিও  \r\n  \r\n  \r\n  একটি পেন্সিলস্কেচ চিত্র প্রদর্শনীর সমালোচনা  \r\n  ‘গরুর পালের মধ্যে বাঘপরার দৃশ্য’ এঁকে  কি বোঝাতে চাইছ এখানে ?  \r\n  অস্পষ্ট ধোঁয়াশা ও একরঙা  পেন্সিলস্কেচগুলোর মধ্যে কোন রক্তকাণ্ড নেই  \r\n  তার চেয়েঢের ভালো লিপিস্টিকের দিকে   তাকিয়ে   এক রক্ত নদী সাতরায়ে ডাঙ্গায় উঠছি",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T10:21:07+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "9090607725787516663",
      "title": "বিশ্বরূপ দে সরকার",
      "content": "নামকাটা   পাতারা রোদে থাকে আর তাকানোরা হাওয়ায়  আকাশ জানে নিরুপায় সে   উদাসীন মাঝে মধ্যে নৈঋতে বের হয়।\r\n \r\n   তাদের আষাঢ় ফিরে তাকানোর পর্যটন থাকে না তাই  তারা চিবুক খুঁজতে বেরোয়।  মাঠ চেয়ে চেয়ে নেমে যাওয়া চোখ  অপলক সন্ধ্যা, ঝুঁকি ও পা ফস্কে চুড়িদার   ফেরত এইসব রং, পায়ের ছায়া,তাদের কোন অফিস নেই  ছোট ছোট মুগ্ধ দোকানপাট, তুলনামূলক আঙুল  যারা সস্তার দিক নির্দেশ করে, নিচু , নিঃশব্দে  অক্সিজেন ভর্তি টিফিন, বাড়ি ফিরতে অনেক নাম হয়ে যায়।\r\n \r\n\r\n   এক, একটা   তোমার চোখের আমলকী আমাকে দাও  রোদের প্রকৃত এসে লাগুক কপালে  সেই কবেকার অভাবে তুমি চিচিঙে রেঁধেছিলে   লালকমল নীলকমল সাইকেলে সন্ধ্যের মুখেই  লন্ঠনের পাশে নিশ্চিত হারমনিয়াম  আয়ত্তের মধ্যে ছিল না সেইসব জানালার কাঁচ  কেবল ভেজা, শান্ত পাশের বাড়ির   শুভাকাঙ্ক্ষী সেপটিপিন \r\n \r\n  পাজামায় দড়ি ভরে দিত আঙুলের পরিষেবা",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T10:20:59+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "2398411060667394674",
      "title": "রমেশচন্দ্র তালুকদার",
      "content": "..........রমেশচন্দ্র তালুকদার.........  (১৯৫৪-২০১৪)   (প্রকাশিত গ্রন্থ- -“কুচকাওয়াজের তালবিথী”, “তুমিহীন সরলতা’, “দ্বিধান্বিত বিষাদঃ অরুন্তদ অস্থিরতা”, “মরণমৌসুমী”)  \r\n  সেই কবেই ‘তেল নুন লকড়ি’তে প্রমথ চৌধুরী বলেছিলেন-‘অতীতের জ্ঞানশূন্য হয়ে কোনো জাতি জাতীয় আত্মার সন্ধান পায়না, জাতীয় আত্মোন্নতি দূরে থাকুক”...আর “পরিবর্তন যেমন কালসাপেক্ষ, পরিবর্ধন তেমনি দেশ ও পাত্র সাপেক্ষ। আমাদের প্রত্যেকেরই দেহ মনের মূলে পূর্বপুরুষরা বিরাজ করছেন, এবং আমাদের জাতীয় সভ্যতা অর্থাৎ সামাজিকতার মূলে পূর্বপুরুষদের সমাজ বিরাজ করছে। বংশপরম্পরা হেরিডিটি হতে বিচ্ছিন্ন হয়ে কোনো উন্নতি অসম্ভব”- আধুনিকতা,প্রবহমানতা ধরে ধরে এগিয়ে গিয়েও জন্মসূত্রের একধরনের শিকড়ব্যাপ্ত দুঃসহ নিঃসঙ্গতাই হয়ত বাংলা সাহিত্যের বীরবলকে দিয়ে এমন লেখা লিখিয়েছিল । কিন্তু এর মধ্যে কেবল ভৌগলিক পরিসীমা বা পেট্রিয়টিজমের অটুট চরিত্রই কি বর্তমান? নাকি এর ভেতর আদতে স্মৃতি-বিস্মৃতির এক অভিমানী ভাষা অশরীরে দাঁড়িয়ে রয়েছে ! সারাটা কাল সমকালকে সুখী করতে ঠিক যেমন স্মৃতির পাতায় হারিয়ে গেছে ‘দুঃখিনী বর্ণমালা’ আর আমরা বাংলা কবিতার সিম্ফনি উচ্চারণ করতে করতে নিজেদেরকে ভাবছি আলোক বিস্ময়ের অধিকারী অথচ ভাবছি না বাংলা কবিতার সারা পা ঝিনঝিন করছে কখন যেন, স্মরণের বাতিটা নিভে যাচ্ছে একের পর এক, ফলে প্রশ্ন ওঠাটাই স্বাভাবিক কবিতার এমন আলোর বাতি নিয়ে কি হবে, যেখানে আসলে অন্ধকারের মাশুল বেড়েই চলেছে ? বাঙালী বিস্মৃতিপ্রবণ জাতি , তাই খুব স্বাভাবিক তাপ্পিসর্বস্ব বাংলা সাহিত্যে চালু সংস্কৃতির লোক না হলে কবি থেকে যাবেন নিঃসঙ্গ অবহেলিত। কিন্তু সমকালীন ও পরবর্তী পাঠকের কাছে একজন পূর্বজ লেখকের এমন কৃতঘ্ন বিস্মৃতি কি কেবলমাত্র তাঁর সৃষ্টিকে প্রত্যাখান নাকি  একজন অনুজ কবি – লেখকের কাছে সামগ্রিক বাঙলা কবিতার কালচেতনার নির্ভুল দিশা পাওয়ার অন্তরায় এমন বিস্মৃতিকাতরতা! অথচ কুলীন বাংলাসাহিত্যের জনসংঘট্টের বাইরে থেকে যাওয়া অর্ধপরিচিত অপরিচিত স্রষ্টাদের ব্রতঘরেই পড়ে আছে বাংলা কবিতার সার্বিক সুগন্ধ। বর্ধমানের রমেশচন্দ্র তালুকদার এমনই একজন কবি যিনি ‘আবহমানের’ কবিতা লিখেও আবহমান বাংলা কবিতায় র‍য়ে গেলেন প্রান্তিক। আশির দশকের কবি রমেশচন্দ তালুকদার , যিনি লিখলেন –“ফুঁ দিয়ে নেভানো হল করতলধৃত মৃদু ভাষা/ দেখা হলো সীমাহীন”। তাঁর সামগ্রিক কবিতাযাপনই এমনই এক অনায়াস নিরবধির দিকে। না, ব্যক্তি রমেশচন্দ্র কে আমি চিনিনা,জানিনা, আর সামান্য ব্যক্তিক অভিধায় একজন কবিকে তাঁর পংক্তিবলয়কে বেঁধে ফেলতেও চাইনা ,তবে জীবন ক্ষরণে তিনি যেমন ছিলেন প্রচারবিমুখ তেমনি কবিতাতেও এই সাদা স্থির পর্যবেক্ষণটাই ছিল তাঁর পৌঁছোবার লক্ষ্য । তাঁর নান্দনিক যোজনাতেও নিঃশব্দেরই রেশ পাওয়া যায় ; কেন কবিতা লিখতেন , কবির মুখ থেকে তা জানা সম্ভব নয় কিন্তু তাঁর কবিতারাই জানিয়ে যায় বাকবিশ্বকে নতুন করে নতুন উচ্চারণে রচনা করার মধ্যে দিয়ে তিনি যেন অভিসন্ধিহীন একটা অসীমের সন্ধান করে গেছেন। শিষ্ট শব্দের মধ্যে ঢুকে পড়েছেন নতুনের শোভাযাত্রা নিয়ে আর কবির মধ্যে যে কবি থাকে তাকে যেন বারবার বলেছেন কবিতামন্ডল থেকে বেরিয়ে আসতে। স্পৃশ্য,স্মৃতির থেকে এই ভ্রমণেই যে রমেশচন্দ্রের ‘অহংকার’, তাঁর নিজস্ব সংলাপেও এমনই এক যাত্রার উদ্দেশে জেগে থাকার তর্জমা পাই –“ যেভাবে ফড়িং তার হেমন্তের কাছে চলে যায়/ চলে যায় ছাড়পত্রহীন-/ধানের গুছির নীচে সেতুহীন রাত্রিযাপন/লুকোন ঠোঁটের ময়লা হেমন্তের মৌন সমর্থন/সব নিয়ে নির্বাসনে যায়”-   \r\n  কিন্তু শব্দের মেদমাংস থেকে নিঃশব্দের জন্মমন্ত্রে যেতে হলে ঠিক “কতখানি ছাড়া দেব? আর , কাকে?”-এ কেবল রবীর বলে যাওয়া কথা নয় , আসলে যুগে যুগে যেকোনো শিল্পে রূপ থেকে রূপান্তরে যেতে এই ছাড়ের প্রশ্নটাই প্রাথমিক, ‘সংগীতে যেমন গানের গতি তরল’ তেমনি রমেশচন্দ্রের কবিতায় শব্দের থেকে চোখের গতি অনেকবেশি , অনেক ছাড় ওই চোখে, নাহলে কিভাবে দেখলেন-“ কেউ স্মৃতির মন্দার থেকে গোলাপী বেলুন/ নম্র হয়ে উড়ে যাচ্ছে দেখে/ কিছু কিছু ঘাসে /বরফকুচির তীব্র ঝিঁ ঝিঁ পোকা ডেকে উঠছে/পারুল – পারুল -/ লাল রং তার পায়ে ... লাল ধুলো/ সে অনেক দূর-“... বস্তুর সীমানা সরহদ্দের থেকে কি বস্তুগুন বিবর্জিত আরও এক সীমাহীনতার কাছেই ছিল রমেশচন্দ্রের অভিব্যঞ্জনা ! যে সময়ে তিনি লিখতে এসেছিলেন সে সময়কালে সামাজিক রাজনৈতিক উত্তালতা কোথাও বাংলা কবিতা ও সমসাময়িক সাহিত্যে কিছুটা হলেও গাম্পশন ট্র্যাপের ভূমিকা নিয়েছিল ফলে জীবনের সাথে কবিতার প্রত্যক্ষ মিশ্রজীবিতার প্রভুত উদাহরন এসময়, সাহিত্যের শেকড়ে জড়িয়ে গেছে সমাজের অবক্ষয় হতাশা সংশয়। অথচ রমেশচন্দ্র তালুকদার ঠিক এ জায়গাতেই জীবন থেকে বেরোতে চাইলেন, অথচ তাকে গান স্যালুট দিয়ে নয় বরং চেতনার এক গুপ্তপ্রেসে নিয়ে গেলেন জীবনকে, ফলে লৌকিক কবিতাই অলৌকিক অচেনা গলির বাঁধাইয়ে ধরা পড়ল রমেশচন্দ্রের হাতে। এই নিজস্বতাই হয়ত খুঁজে গেছেন প্রথম থেকে। এ প্রসঙ্গে তাঁর কবিতা যাপনের সহযোদ্ধা কুমুদবন্ধু নাথের কিছু কথা খুবই প্রাসঙ্গিক –“ বারবার নৈঃশব্দকে ছুঁতে চেয়েছে, তার নাগাল পেয়েছে কিনা জানিনা। তবে কোনোদিন অস্থির ছিলো না। ছেনে ছুনে দেখতে পেয়েছে অমরতা কাকে বলে। .........সে বলতো প্রত্যেক কবিই তার নিজস্বতা নিয়ে বেঁচে থাকে । আমাদেরও সে ক্ষমতা অর্জন করতে হবে । প্রত্যাখান অনবরত প্রত্যাখান আসবেই তাতেও যেন দমে না যাই। জয় একদিন হবেই।“-চেতনা সম্প্রসারণের কবিতা রমেশচন্দ্রের , জীবনের কথা বলতে বলতে জীবনকেই যেখানে সন্দেহ করে বসেন কবি; সন্দেহ করে ওঠেন বাঁচাটাকে আর আদ্যন্ত নিস্পৃহ এক ‘আমি’ অনুভব করতে শুরু করে কবি হারিয়ে যাচ্ছেন ,টেকসই চিহ্ন থেকে কবিতা হাত বাড়িয়ে দিচ্ছে অচিহ্নের দিকে, এই নির্মাণপ্রক্রিয়ায় দাঁড়িয়েই তিনি বলে ওঠেন –“এ গন্ধশাসিত সব শিরা উপশিরা অসম্ভব ভারী হয়ে ওঠে/ আমি ভারী হয়ে উঠে ঘুমের আহারে,/ আমার আহারে সেই।/গন্ধবহ জুঁইলীন হয়ে আসে ক্রমান্বয়ে/আমি/আমি/আমি...”।ফরাসি ঔপন্যাসিক Marguerite Yourcenar যেমন বলতেন ‘Books are not life. Only its ashes”-রমেশ্চন্দ্র তালুকদারের কবিতাও তেমনি বিষয় থেকে বিষয়হীন সংকেতের দিকে জীবনের ছাঁই ঘাঁটা দস্তাবেজ, যেখানে যতিহীন সম্পর্করেখগুলি আমাদের পরম্পরা থেকে নিয়ে চলে অসীমতায়।  \r\n  এ লেখা লিখতে লিখতেই খবর এল ইরানীয়ান পরিচালক আব্বাস কিয়ারোস্তামি আর নেই, মনে পড়ছে “ আর্ট অফ লিভিং” নামে তাঁর ওপর নির্মিত তথ্যচিত্রে কিয়ারোস্তামির প্রাথমিক কিছু কথা- - If you want to become a good writer , you just keep writing & writing and writing. So in response to the question of how to develop a good aesthetic vision, I can say that you have to keep seeing and seeing and seeing... রমেশচন্দ্র তালুকদারের মত কবিতার প্রচলিত সামাজিক মূল্যবোধে অনীহ কবিরাও বুঝি নিভৃতে শব্দের আনন্দশরীরে ঢুকে পড়েন কেবলমাত্র অন্তরতর দৃশ্যটিকে এমনই এক দেখবার তাগিদে-আমৃত্যু-আজীবন-বিনিময়যোগ্য বিলিবন্টনে যার আয়তন পাওয়া দুষ্কর-  \r\n  বাংলা কবিতার সন্ধ্যাস্রোতে দাঁড়িয়ে দলছুট অক্ষহীন হয়ে আমাদেরই খুঁজে নিতে হবে হারিয়ে যাওয়া এমন সব বিরোধী কন্ঠস্বরকে...                                                           (রমিত দে)   (বিশেষভাবে ঋণস্বীকারঃ- সুকান্ত দে , তিতাস বন্দোপাধ্যায়-যাদের অকুন্ঠ আন্তরিক সহযোগিতা ছাড়া রমেশ চন্দ্র তালুকদারের এক গুচ্ছ কবিতাকে সম্ভবত এই প্রথম আমরা আন্তর্জালে আত্মপ্রকাশ করাতে পারতাম না , বারংবার আমার আবদার মেনে তারা যেভাবে তথ্য সরবরাহ করে গেছেন তাতে তাদের ভালোবাসার প্রতি আমি আন্তরিক ঋণী।ভবিষ্যৎ প্রজন্মের কাছে বাংলা কবিতা ও কবিদের অনন্ত প্রবহমানতাকে জীবন্ত ও প্রোজ্জ্বল রাখতে আশা রাখব এমনভাবেই এগিয়ে আসবে কবিবন্ধু সবাই  )  \r\n  স্তব্ধতা  \r\n  সরলবর্গীয় বন ফুটো করে পোকার গর্তের মতো  ইলেকট্রিক তার চলে গেছে  এই দৃশ্য কোথায় দেখেছি মনে পড়ছে না এখন  চারকোনা শহর জুড়ে জ্বলন্ত দড়ির ফাঁস  আয়না আর কাঠের আগ্নেয় স্টল,বিস্মরণ রোমহীন গঙ্গাফড়িং  নিয়ে প্রকৃতির ধবল অসুখ শুধু ছুঁয়ে দেয় চুল  হলুদ- হলুদ পাতা- ওড়াওড়ি-ফনাহীন জি টি রোড  চেটে নেয় দুমাইল জিভে  গাছ নেই যতদূর দেখা যায়; লোহার মিনারে সাঁটা বিজ্ঞাপন-  টায়ার ও সেলুলয়েডের মুখ  অর্থাৎ মিহিন তার, সরলবর্গীয় বন এদের প্রকৃত কোনো  মানে নেই এই ধাতু বিস্তৃত শহরে  আমরা কি ছিঁড়ে ফেলবো, ছিঁড়ে ফেলতে চাই  অনন্তের মাঝামাঝি,নিস্তরঙ্গ- ফুঁড়ে যাচ্ছে ইলেকট্রিক তার  ঝিঁঝিঁর চিৎকারে শুধু মাঝে মাঝে, ডবলডেকার থেকে  লাফ দেয় হলুদবিদ্যুৎ ডোরাকাটা , ঝলসে ওঠে  তারে তারে লেগে জলে অগ্নির সন্ত্রাস যেন  ঝনঝন শব্দে বন কেঁপে উঠলো ঃ  অপেক্ষা- অপেক্ষা দশদিক  প্লাস্টিক, কারখানা, চিমনি-নীলিমা ফাটানো  বন্য বরাহের দাঁত  অনেক সিগ্রেট মুখে রক্তনীল পাথরের  জ্বলন্ত আগুন কাঠের গোলায় কারা ধরিয়ে রেখেছে  আটা চাকী থেকে ভোঁতা হিসহিস শব্দ ওঠে  পাশে বন মানে  \r\n  এই অর্থহীন মিহিন পোকার গর্ত তার  কোথায় দেখেছি মনে পড়ছে না এখন  \r\n  \r\n  \r\n  মুকুলের অন্ধকার  \r\n  হাঁক দিলো ঐ পাড়ে পাতায় পাতায় অবসর  খোলে কি খোলে না চোখ  দুপুর বেলার ঢেউ- ফেনায়  মুক্তোর হিম-সাদা  হাঁক দিলো সাদা আর আঁকানো বাঁকানো জাগরণ  এতো স্থির ; অপলক – সারাবেলা  গুমগুম শব্দে ভেঙে পড়ে  আম জাম পেয়ারা জারুল –  এপাড় ওপাড় শুধু –  কচি কচি পাতার আঙুল হিম ছুঁয়ে জেগে থাকে  অবিরল পাতা ভেঙে  হাঁক দেয় গড়ানো কাজল –  ধুলো ছুঁয়ে নামে কাক  গড়িয়ে ছড়িয়ে যায় হলুদ ঝর্ঝর, নির্জনতা  এপাড় ওপাড়  ডানায় ধুলোয়ও নয় কা কা নয়  আকাশ পাতায় ঝেঁপে চলে গেছে  যতদূর যায় –  একটি ধূলোর লাল দুপুরবেলার ঢেউ  গুমগুম শব্দ ছুঁয়ে থাকে  কাক চিল অপলক – তলিয়ে তলিয়ে যায়  দুপুর বেলার হিমে –সাদা -   \r\n  \r\n  \r\n  ক্লীব  \r\n  ভস্ম কি অধিক ছিলো তাই আগুনের হলাহল  বোঝাতে পারিনি কোনদিনই  আড়ালে হিসহিস শব্দ ঘিরে ধরে ঃ এতোদিন কেন বেঁচে আছো  মৃতরক্তে ভাসমান ঘোলাটে ফেনার জেগে থাকা –  জীবন জীবন বলে নেমে যায় মাটির ভিতরে  হিমবাহ ।  সবদিকে মুন্ডুহীন শরীরে শরীরে কালোভার –  একটি সামান্য রেখা, ক্ষত,উল্কি অগ্নির নির্মাণ তোমাকে ছাড়াই  আজ ওড়াতে চেয়েছি বহুদূরে –  যখন সমুলে তুলি দুই মুঠি তোমার চোয়ালে খরস্বান  একজন ফিসফিস করে ওঠে ঃ কাছে নদী, আয়তনহীন করে দেবে  সেই ছাই বহুদূরে থেকে নদী ফিরিয়ে দেবার কথা  বলে গেলো – তারও নীচে ন্যুব্জহাত  পাতাল শাসনে শান্তশীল –  \r\n  এরও আগে প্রস্তর যুগের শুরু  হায় বর্ণমালা তুমি কতোকাল ছাই হয়ে আছো -  \r\n  \r\n  \r\n  \r\n  \r\n  কালো হাত  \r\n আর এই কালো হাত-\r\n            এই হাত থেকে যদি যেতে হয় \r\n রোমশ প্রশ্রয় থেকে বেঁকে –কি কেন কেমন টানে \r\n      কঠিন ভুরুর লেখা হিজিবিজি\r\n আমারই মতন মনে হবে\r\n কর্কশতর্জনী , ঘাম, মৃতসমুদ্রের নোংরা ফেনার \r\n                         উদ্ধৃতি\r\n যেন ঘিরে আছে সব দিকে, শীতল চিৎকার-\r\n অদৃশ্যঅক্ষর মালা ঘুমিয়ে রয়েছে ঐ তালুর ভিতরে\r\n         যেন অভিপ্রায় ; অনতিশরীর –\r\n তুমি কতটুকু জানো হাতের আড়ালে আছি কিনা\r\n মুচড়ে ভাঙার মতো নির্দয় পিপাসা, অগ্নিউপদল\r\n         ভয়ালসংহতি নিয়ে আছি\r\n জেগে উঠে দেখি রোজ লুকোনো ময়লার মতো\r\n         নিশাদল গুঁড়ো গুঁড়ো উড়ে যাচ্ছে দূরে –\r\n \r\n উঠে আসে –\r\n যতদূর দেখা যায় নিশ্চিত উদ্ধৃতিগুলি\r\n      ঘিরে ধরে ; টানে – অনন্ত আঙুলে আমি কেঁপে উঠি\r\n মূর্ছহীন ; কাছে যেতে অসংখ্য শিরায় দেখি\r\n ফাঁস লেগে আছে ; কোনদিকে ভাঙা হবে\r\n ভারী পিতলের পানপাত্রগুলি নীচে পড়ে\r\n                   বেঁকে চুরে যায় –\r\n \r\n আর উঠে আসে- কালো হাত\r\n            নিয়তবিশাল ; জেগে থাকে -\r\n  অজগর  \r\n আমাদের ছেলে বড়ো হলো-শিউলি পাতার চেয়ে \r\n কিছু বড়ো টলোমলো পা\r\n এবার উঠতে চায় এঁকেবেঁকে শরতের দিকে-কুয়াশাতলায় শুধু অনুনয়:\r\n 'যাস্ নে রে খোকা' \r\n ও দিকে মাঠের ধুধু কুচকাওয়াজের তালবীথি\r\n হঠাৎ মধ্যরাত-ধুলোদের স্তবে লাগে হাওয়া\r\n বন্ধ করো বন্ধ করো দরোজা জানালা আর\r\n হৈ-হল্লা-বিশাল বন্দুক মাঠের গভীর থেকে \r\n শিশিরের শব্দ শুনে টুকরো টুকরো \r\n হতে থাকে \r\n এবার সংক্ষিপ্ত হলো চাঁপাডাঙ্গা, আলপথ\r\n ধমনীবিস্ফার জল-নলকূপ\r\n এলোমেলো মাতাল ফিসফিস \r\n কাঁপা হাত সাদা বর্ণ ছুটে যাচ্ছে ভোরের ইস্কুল \r\n ছেলে বড়ো হলো তবে-শিকড় অন্ধের বেগে নামো\r\n এবার বিপুল ছাই ঝরোঝরো\r\n 'যাস্ নে রে খোকা' \r\n ছুঁয়ো না কখনও আমি উড়ে যাবো\r\n ধরে থাকো ধুলোদের স্তব  \r\n  \r\n  উপহার দিয়ে গ্যাছো বিষণ্ণ প্রলয়   \r\n  মরিচা দহন নামে দুটি ডিম পড়েছিলো  হে নদী, তোমার নীল কিনারের কাছে  সরলবর্গীয় ঘুমে গোলমুখ অবিকল আমাদেরই মুখের মতন  সে কথা তোমার আজ মনে নেই  সেচে ও শোষণে তুমি ক্ষীণ  কবে যে ভেঙেছি মুখ রক্তের প্রথম কৌতূহলে  আজ মনে নেই   \r\n  খেলার প্রদেশ থেকে ভাঙা ঘর  এলোমেলো শ্রুতির মতন বালিয়াড়ি  শরীরের ওমে ফেটে উড়ে গ্যাছে আরো দূর নদীর কিনারে  উড়ে গ্যাছে জলফড়িং, সেই ডাঁটো জলের কিশোর  \r\n  দুটি পাখি ঠুকরে দিয়ে গ্যাছে ঘুম আমাদের যৌবনের কাজে  হে নদী, তোমার চোখ  আজ কোন পালক পল্লবও ধরে নেই  ঋণগ্রস্থ পামরের চোখ –  প্রকৃত শব্দের দুটি ঋণ এসে   ধূপের আঠার মতো করে গ্যাছে দিন  অর্থের অধিক দূরে নিরক্ষর দুটি পাখি –  তুমিও কিশোর  জীবনযাপন জুরে দিয়ে গ্যাছো বিষণ্ণপ্রলয় –  \r\n  \r\n  \r\n  মুখোসের স্মৃতি রাখতে নেই  \r\n                                             এখানে উৎসব ফের                                                                  নেমে গেছে পরিধির জল                হাঁটুর নিবৃত্ত নীচে রৌদ্রের শকুন ঘোরে ফেরে  এখন সকালবেলা- নির্বীজ চামড়ার মতো দুপুরের দিকে টান হবে  \r\n                                             ফের শুরু  করিডোরে মাপাশব্দ, এইচ এম-টির খুন               জলের প্রথায় সাদা ধেনো  \r\n  আধডজন ভাড়াটে বৃশ্চিক প্রথমডাকের আগে      বদলে নেবে পিনকোড, বদলে নেবে             কাপডিশ, নালী ঘায়ে মৌ                       আঙুলের বদলে দস্তানা  \r\n                                             হে চোখ, বিষণ্ণ বোঁটা                                     কবে তুমি ডাঁসমাছি হলে            তোমার কি স্মৃতি নেই, বিস্মৃতির জন্যে ক্ষোভ নেই      কুকুরের দাঁতে আয়না, পাসপোর্ট অফিসে জাল সই  যাতে শুধু অপরেরই মুখ দেখা যায়  \r\n  আমার মুখের চিত্রকল্প ঘুরে দলবদলের হাওয়া        আমার মুখের চিত্রকল্প জুড়ে দলবদলের হাওয়া                                             আমি তার প্রথম প্রমাণ   \r\n  \r\n  বাংলাদেশ  \r\n  ভ্রান্তির গহন থেকে ছুটে এসে এইমাত্র এখানে বসেছে   ঘাসফুল না কি ঘুমন্ত ভ্রমর –  এতো শান্ত ! চলাচলে জলতরঙ্গের মতো ছায়া –  মাঠের এপার ঘেসে চলে যাচ্ছে টরেটক্কা, লুকোনো খবর-  আমি নীচু হই; বলি , পালাও, পালাও ঐ বিস্তৃত ব্যবহারে-  অনন্ত ঘোড়ার খুর আধাআধি ঝুলে আছে , যতদূর দেখা যায় গোল-  মাথার ওপর ওড়ে সাদা গ্যালাক্সির লক্ষ ফেনা  আজ রাত্রে কাদের শিবিরে ঠান্ডা চুরুটের ধোঁয়া ওড়ে, অস্ত্রে অবসাদ-  \r\n  আমি দ্রুত বুঝে নিচ্ছি মসলিনের জালপাতা, আগুন আড়াল করে                                                                     মানুষের বাঁচা-  মূর্চ্ছার মতন মাটি, জলামাঠ, গোপণ ম্যাপের গায়ে  সরু পেনসিলের ওঠানামা-  \r\n  তুমি পলাতক, তুমি শস্যের গারদ থেকে                                        উড়ে এসে বসেছ এখানে  কাদের আঙুল আজ ছুটে আসে  বন্দীর ভ্রমণে  ধানমাঠ; ভাঙা সেতু ঘুমন্ত পল্লীর চোখে গড়ানো কাজল-  কোনো বিপর্যয়, কোনো সীমান্তের আগুন বারুন নুন                                                  একসঙ্গে মিশে যাচ্ছে কিনা  \r\n  টরেটক্কা টরেটক্কা ; কাল ভোরে আত্মসমর্পণ -  \r\n  যুগলপ্রসাদ  \r\n  কে কাকে দহন করে, নষ্ট অভিমান থেকে                              ঝরে যায় ছাই  \r\n  এখনো শুনতে পাও  কারা গাছ কাটে আর মিনতিলবণ হয়ে                              ছুঁয়ে থাকে অরণ্যের তীক্ষ্ণ হায় হায়  এই যে লাবণ্য আভা একেও প্রতিমা করো                              জীবনের মরণের  \r\n  এরও নীচে একজন                              আগুনের স্নেহে শুধু জ্বলে পুড়ে যায়   \r\n  আবহমানের  \r\n  প্রথমে কোমল জল –বড়ো ছোট সব দিকে                                        গড়িয়ে পড়েছে  পরে ধান পোকা, ঝিঁ ঝিঁ মর্ত্যগাজনের মাঝে এসে                              হতচকিতের মতো ভুলে গেছে বংশ পরিচয়  ক্ষয় নামে ক্ষয় –বিশাল বাঁধের থেকে   মাথায় মাথায় আসে- কলসী ও ছলাৎ শব্দে  জয় করে নিতে চায় পায়ের আগুন তা তা মাটি  এই জয় শেষ নয় – রাত্রি আসে প্রথমে উনুনে  রক্তকেশরের লাল বীজ ফোটে – শোঁ শোঁ শব্দ                                        হাঁড়িতে হাঁড়িতে   এই যে গর্জন এই হয়ে আসা নদীমাতৃকার তলদেশ  পাথরের মেরু থেকে অবিচ্ছিন্ন ইতর বিশেষ বারবার                              ছুঁতে চায় ভাতের সাদার মতো ভোর  প্রথমে কোমলই হয় – পরে তপ্ত – শোঁ শোঁ ঝড়                              শূন্যের স্তব্ধতা ফেটে এক –দুই – তিন – চার  রাত্রি আসে – হৈ-হৈ-হৌ –হৌ স্তিমিত ঘোরের নীচে                                                                     আহা-   \r\n  ফুটন্ত হাঁড়ির পাশে এই নদী  কে কার অপেক্ষা রাখে আর -   \r\n  \r\n  শোকদিবস  \r\n  একটি সামান্য কথা বলে আজ রক্তপাত  কিছুতে থামে না  ক্রমাগত বারুদের ঢেউ ছিঁড়ে অবসাদ রশ্মির ভিতর  মুখ ও আঙুলে হল্কা লাগে  আকাশের নীচে খোলা প্রান্তিক করাতে জমে  জল-শরীরের এই মানে শরীর ছুঁয়েই কেন নেমে যায়   দুপুরের দিকে – ঘাসের ভিতরে তুমি কিছু কি মাখিয়ে রেখেছিলে  পা বেয়ে উদ্ভিদ আজ কোথায় উঠেছে ঠিক বুঝতে পারি না  \r\n  যেদিকে তাকাই দেখি- কালো করাতের দাঁত  দিগন্তের দিকে থেমে আছে  মাথার উপরে চুলে নির্বোধ হাতের দুই মুঠো  সমূলে ছিঁড়েছি নীরবতা  একে রক্তপাত বলে কিন্তু নির্জনতা কার নাম   \r\n  \r\n  \r\n  প্রেত  \r\n  যাবার সময় খুব সহজেই বলে উঠি : যাই  সমস্ত অটুট থাকে ; হাতে-হাত, স্পর্শহীন, নিস্কর আগুন –  ভিজে কাগজের মতো উঠে যাই  \r\n                                                  দেখি –  \r\n  বিশাল নিলীমা ফুঁড়ে ওয়্যারলেসের লাল আলো  নিশ্চিহ্ন ভুরুর নীচে পুড়ে যাচ্ছে –ক্রূর –  পাশে জিটিরোড আর             লরির শিকল থেকে দুলে দুলে ওঠে                                                  ঝনাৎকার ;  \r\n  পেট্রোলভ্যানের তীব্র কালো শীসে                                    দিগন্ত করাতগুলি ভারী হয়ে ওঠে  টায়ারের মসৃণ সোঁ-সোঁ শব্দের ভিতরে আমাদের কোন কথা হল  পরস্ব শরীরে ছল, আঁকাবাঁকা রেখার প্রয়াস –                                        উঠে দেখি-দূরে   সাপ ও শস্যের বিরোধিতাগুলি মুছে যাচ্ছে  \r\n                                        সংকেতবিহীন   তোমার আমার কথা, বারুদে আস্তীর্ণ করতল                                        স্থির হয়ে থাকে  অন্ধকারে ফেটে যাওয়া বীজের উল্লাসে ডুবে যায়  মুখের দুপাশে রোম অদৃশ্য চোয়াল  \r\n                                                  উঠে দেখি-  তরল অক্ষরমালা ঝরে যাচ্ছে সোঁদাকাগজের প্রান্ত থেকে  হাতে-হাত, যন্ত্রনাবিহীন –                                                  হেঁটে যাই   \r\n  \r\n  \r\n  \r\n  \r\n  মার্জিন  \r\n  ওপাশে উন্মাদ হলো হাওয়া রাগিণীর                                         এলোচুল  এপাশে তখন সন্ধ্যা, কালো ভ্যান নেমেছে পাতালে                               এখন শহর  \r\n  স্থির সাপের ফণায় অনুগত-  ফুটে ওঠো শেফালিকা, ঝরে যেতে যদি ভালো লাগে  ঝরো – নীচে পুলিশ তাড়ানো দুটি মানুষের  ছায়াও পড়ে না দেখো-  তারা কি ফুটেই ছিলো কোনদিন কোনো কোনো কালে  \r\n  হাওয়া রাগিনীর চুল, কাঁচের দেয়াল আর  টেবিল ঘেঁসেই আছে  বৃত্তাকারে সারি সারি পা  এখানে অনেক উঁচু শেফালীর থেকে উঁচু                              কানঢাকা কার্নিশের গা   মাননীয় মহাশয়, ক্ষিদেয় কখনও কারো                ফোস্কা পড়ে কিনা                    তার রং তখন কেমন  \r\n  এ সব এ সব কথা ফেনায় ফেনায় ওঠে                              হাওয়া রাগিনীর চুল যখন উদ্দাম  নীচে মানুষের ছায়া কেমন বিদেহী হয়                              তারাও জানে না –  \r\n  এখন আমাকে তবে বলে দিন                              অহং নামের পাশে দ্বীপ হলে  সে নদী কি খুব শান্ত হবে   \r\n  \r\n  \r\n  জীবনলাল  \r\n  আর্ত নয়, শুয়ে আছে, আকাশ দেখেছে তার             পৃষ্ঠদেশ – মেঘে ছায়াতপ  \r\n  মাটি তাকে পাতাল-প্রবণ করে তোলে  আধিকিন্তু দৃশ্যটিও – দোমড়ানো বাঁশের বাতা  বিদ্যুৎ ক্যামেরা আর সেই রাতে জল ঝড়              রাস্তার ধারেই রয়ে গেছে –  \r\n  যে সব গাছের বীজ কদমতলের মতো             একপা বাড়িয়ে দিয়ে স্থির চেয়েছিলো  সেখানে ছুরিও নেই ধ্বস্তচিহ্ন-মানসাঙ্কে খুলে যায়             বিশাল কপাট, লাসঘর –  \r\n  দিন যায়- দিন ; বিভ্রমের মধ্যে বাজে  মেঘের গুড়গুড় শব্দ – পালায় পালায় দূরে কালোভ্যান             পাতালের দিকে   আবার জীবনলাল নিঃশব্দে লাফিয়ে নামে  শহরের বনমহোৎসবে  অর্ধেক প্রশ্নের মতো সন্মোহন, কাদা মাটি  যে সব গাছের বীজ পদাঘাত বোঝাতে চেয়েছে  এবং জীবনলাল  লোকটা নিরীহ ছিলো, সেই রাত  আঙুলে জাগানো জল ঝড় -  \r\n  মরণমৌসুমী  \r\n  -১-  \r\n  গৃহপরাভব ছুঁয়ে ডানার কথিকাগুলি  কথা বলো- ধূলোয় ভেজানো কন্ঠ বুক  কথা বলো ফল্গুরেখা এ চোখে বালির অহমিকা  বাচালতা খুঁজে নিক আমাদের পিপাসার দুল  \r\n  -২-  \r\n  ঘূর্ণিকে ছাড়িয়ে দিলে কোন মূর্তি অবিচ্ছিন্নবাদী  মায়াদর্প ফেরাবে কি কখনও সবুজে আধোলীন  তাহলে তোমার হাত, কোন পায়ে মৃত নোখে  ধুলো কুড়োবার ছল – ভয়াবহ জিমনাসিয়াম  \r\n  -৩-  \r\n  ভাষার উন্মাদ বন্ধু আলো দেবে নিরন্নকুহকে  সত্য কি কঠিন না কি লোল স্তবে গায়ন ভঙ্গিমা  পারো দীপগাথা থেকে সরাতে সমস্ত কালো ধোঁয়া  মমতাময়াল তুমি টের পাও, কবিত্বের সীমা  \r\n  -৪-  \r\n  কি ভাবে সরিয়ে নেবো ইঁদুরের দাঁতে কাটা পটচিত্র ,  উদাসীনগর – বাঁশঝাড়ে রক্তসূর্য সরে যায়  নিজের ভিতরে – বিন্দু বিন্দু বল্লমের মুখ ছুঁয়ে  এই ঘুম – তারা ফুল্কি –কুটোর অবোধ পরিত্রাণ   \r\n  \r\n  -৫-  \r\n  তুমি কি বোঝো নি সাদা – অর্থহীন মনে হয়েছিল  রৌদ্রে কি  চিনেছো মুখ প্রতিটা রেখার কুশলতা  ঠান্ডা বারুদের নলে মায়াবী ধবল স্তব্ধ পাখী  আকাশ বোঝে নি শুধু বাবুদের মনে রেখেছিল  \r\n  -৬-  \r\n  যে কনা তুলেছে তার উপকথা শরীরে জড়ালে  আগুন বর্ণনা করে সিঁড়িগুলি সমাজপুরাণ  বাঁ-হাত পূজার মন্ত্র সপ্তডিঙ্গা শুধু অন্ধ ঘোরে  ছুঁতেও পারো না তুমি – এ মানুষ লিপিদাস নয় -  \r\n  -৭-  \r\n  ও হাতে ঘাতক সীমা , আজ জেগে ওঠে পররাগ  এ ভুল আমারও ছিল, ছায়া কন্ঠে চেপে ধরি হাত  শস্য ফুঁড়ে কে চেনালো বাঘনোখ – তোমার আমার  আকাশ এখনো নীল কার বিষে বসুধা-বাসুকী  \r\n  -৮-  \r\n  যে ধারনা আঁকা হলো তার ধ্বনি শিকড়ে প্রোথিত  জল দিয়ে স্নেহ দিয়ে লালন করেছো অন্ধগান  বুঝি নি এখনো আমি এত ভালোবাসা রেখেছিলে  পাথর ছাপানো জলে ভেসে যায় অঞ্জলির হাত  \r\n  \r\n  \r\n  \r\n  -৯-  \r\n  সে হারিয়ে গেছে তার প্রচ্ছায়া ঘিরেছে প্রশ্নসীমা  পেছনে কুকুর, রাত্রি দূরে লেলিহান লোকগাথা  মনে পড়ে সেইসব কথাসাগরের সাদা ফেনা  মহিমাগলিত দেহ পোকার মূখর আলোচনা  \r\n  -১০-  \r\n  দুটি হাত, বধিরতা, নীল শিরা শুধু জেগে আছে  ও হাত বোঝেনা কিছু অন্ধকার চায় ক্ষমাচ্ছলে  হলুদ আভার তাপে দুটি শিশু তোমারই নিকষ  ক্ষত বসুধার টান – তুমিও ওদের ধরে রেখো  \r\n  \r\n \r\n  *******************************",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T10:20:45+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "5863817748164871716",
      "title": "প্রভাত চৌধুরী",
      "content": "প্র. চৌ. লিখিত ৫টি সুসমাচার  \r\n  ১  হামটি-ডামটি নামক দুটি ডল আজও আমাকে সঙ্গ দেয়  তার অর্থ এই নয় যে আমি এখনও নার্সারিতেই হাউসঅ্যারেস্ট হয়ে আছি  কে আমার বন্ধন খুলে দেবে জানি না, জানি আমার একদিকে  ম্যাজিক অন্যদিকে রিয়েল মাদ্রিদের এগারো জন, মাইগ্র্যান্টদের  কথা আপাতত ভুলে থাকুন, প্রিভিয়্যু দেখেই সিদ্ধান্ত নেবার কথা  ভাববেন না, দু-স্টেপ এগিয়ে দেখে নিন হাইওয়ে ক্লিয়ার আছে  কিনা, না থাকলে রুমসার্ভিসে ফোন করে জেনে নিন  মালটিপ্লেক্সে আত্মজীবনীমূলক কোনো মুভি দ্যাখানো হচ্ছে কিনা  না হলে মিডিয়া পার্সেনদের জন্য সময় বরাদ্দ রাখুন, জানিয়ে  দিন মিডউইকে মধ্যস্থতা করার জন্য হাজির থাকবে টম ডিক অ্যান্ড হ্যারি  \r\n  ২  অন-ডিউটিতে যে বাঁশি আমি ব্যবহার করে থাকি, হ্যামলিনের  সেই বাঁশিওলা তা জানেন না, হরিপ্রসাদও তা জানেন না সম্ভবত  আমার অনুজ বন্ধুরা কিছুটা জানেন এবং বোঝেন, সাত মণ ঘি-পোড়ার  প্রসঙ্গটি ইরেজ করে দিলাম এই এপিসোড থেকে, ভ্রমাত্মক রাশিগুলিকে  পাঠিয়ে দিলাম লিভে, এতে লিভ টুগেদারের মজাটুকু বজায়  থাকবে তো, যদি না থাকে তাহলে ইনবর্ন দক্ষতায় টুপিতে  গুঁজে নেবো মেডিটরেনিঅন কোনো পাখির পালক, মনে রাখতে হবে  যে কোনো নেগলিজেনসই ক্ষমার অযোগ্য, পিউরিফাই করার  যোগ্যতা থাকলে তবেই স্কাইডাইভের কথা মনে আনবেন, নচেৎ  নগরসংকীর্তনেই তুষ্ট থাকুন, এক-পা এগিয়ে দু-পা পেছিয়ে যান  \r\n  ৩  \r\n  হোমোজিনিয়সি শব্দটিকে আমি ঠিক গ্রহণযোগ্য মনে করি না  কেন মনে করি না সে সম্পর্কে একজন জেরনটলজি  যতটা ওয়াকিবহাল আমাদের মতো সাধারণ মানুষজনের  অতশত বোঝার দক্ষতা নেই। আইসোলেশন ওয়ার্ডে শুয়ে থেকে  যতটা দেখা সম্ভব ততটা দেখি, যতটা বলা উচিত ততটা-ই বলি  প্রাণ খুলে সবটা বলতে পারি না, ফেয়ারিটেল থেকে অনেকেই  ডাকাডাকি করে, শুনতে পাই, কেবলমাত্র ডোনাল্ড ডাক-এর   কোনো ডাক শুনতে পাই না, পাই না বলেই জলমিশ্রিত দুধ  থেকে জলকে সরিয়ে দিতে পারি না, মিউজিক সিস্টেমে  গণ্ডগোল থাকায় ম্যাগমার কথা লেখাই হল না  \r\n  ৪  আমি কি কোনো পিক আপ ভ্যানের জন্য অপেক্ষা করছি  এটা নিশ্চিতভাবে বলা যায় না, সেন্টিমেন্টকে সেপারেট করার  কোনো কৌশল আমার জানা নেই, আসক্তিতে ডুবে আছি ভাই,  একটা কুহু ধ্বনি, সেটা তো বসন্ত-র, তিনি কীভাবে বসন্তকে  রোদনে ভরিয়ে দিয়েছিলেন, তা তিনিই জানেন, আমি তো এখনও  টার্গেট প্র্যাকটিস করে চলেছি, আমার টোটেমে কোনো ট্রাইব-চিহ্ন  নেই, আছে টাচ-এর খেলা, এখানে কোনো ফ্রি-হিট নেই, পড়ে  পাওয়া চোদ্দআনা একটা কথার কথা মাত্র, কথার পিঠে কথা, আমার  পিঠে রুকস্যাক, সামনেই গিলা পাথর জোন, নিশ্বাস বন্ধ করে  পার হতে হবে, দেখুন আমি হেঁটে চলেছি, শুনুন আমার চরণধ্বনি  \r\n  ৫  আমার পোটল-এর অনেকগুলো লিংক ছিঁড়ে গেছে, কাজেই আমার  কোনো ঢিল ছোঁড়া দূরত্ব নেই, আমার সম্পর্কে যাবতীয় ধারণা তৈরি  করে নিতে হবে আমার পশ-পয়জার দেখে, দু-দণ্ড চোখের বাইরে  গিয়ে দেখুন আমার পাংকটিউশনে কোনো ভুল আছে কিনা, আমি  সেমিকোলনে ভরসা রাখতে পারি না বলেই এড়িয়ে চলি, কমা-তেই  কমে থাকতে চাই, রিসেপশন কাউন্টারে সাজিয়ে রেখেছি  আমি লিখিত সুসমাচারগুলি, এগুলিকে ড্রাইআইসে  রেখে দিন, বেশ কয়েকটি মুনকোয়েক ঘটে যাওয়ার পর বের করে  নেবেন সুসমাচারগুলিকে, তখন এগুলি প্যালেটেবল বলে বিবেচিত \r\n  হবে, ততদিন মডিউলার কিচেনে রান্না হতে থাকুক আমার নিকনেম \r\n \r\n \r\n   ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T22:12:27+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "6036946066967925993",
      "title": "অনিন্দ্য রায়",
      "content": "ত্রাস  \r\n  ১  \r\n  রজ্জুভ্রম, তখনো ইস্কুলে যায়, তখনো সাপের চিন্তা পাঠক্রমে নেই  একএকটি গিঁট আসে প্রত্যেক বছরে, একএক নাগরদোলা উত্তেজিত করে  তুমিও জড়িয়ে ধরো, মুখ তোলো, আয়নাকে বুকে চেপে খণ্ড করে দাও  তখনো ভয়ের সন্ধ্যা হলে হেলেদুলে মাঠের পাশে ঝোপে অন্তর্হিত হত        ২  \r\n  ট্রেনভ্রমণের মতো ঝুমঝুমি বাজছে, রজনি তবু পোহাতে বধির    একহাত, দুই হাত, সমস্ত শরীরে হাত গজিয়ে উঠছে যেন ধরাটাই প্রেম  এবং আঙুলগুলি নিজেই বাজনা আর নখে আছে লুকানো বারুদ  এবং স্টেশন এলে ভ্যাবাচ্যাকা খেয়ে কোনো চা-ওলা বিস্ফোরণ ঘটাবে      \r\n  \r\n  ৩  \r\n  অপেক্ষায় ক্ষতচিহ্ন থাকে, সামান্য আঘাতে তা থেকে গড়ায় রস   তোমার বয়স ছিল সেরকম, চতুর্দিকে কুৎসিত ব্যাণ্ডেজ  আমার বয়স ছিল ভাগশেষ বরাবর শূন্যে চলে আসা  শূন্যেরা চাকার মত কাছে আসে, দূরে যায়, তার নীচে শরীরের ঘাস চাপা পড়ে থাকে  \r\n  ৪  \r\n  গান উথলে উঠছে আর বজ্র আর বিদ্যুৎখঞ্জর ওই ধার দিচ্ছে কেউ  যুদ্ধের নোটিশ থেকে, আর্সেনাল থেকে বেরিয়ে এসেছে খরগোশ  গহ্বরে রুচি তার, রহস্যে প্রমোদে আর বঙ্গ কবিতায় কাটে দিন  কেউ হারমোনিয়াম, তাহার পেটেরর নীচে রুমালও নামিয়ে রেখেছিল  ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:41:10+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "7896836840510411259",
      "title": "মেসবা আলম অর্ঘ্য",
      "content": "দেবতা   ~~~  \r\n  বাইনারি মাথায়   তাকিয়ে দেখেছি আমি ডাবগাছে সুদূর গভীরে   একটি দেবতা গাছ বায়,  গামছা পায় ল্যাংচায়,    জাপটিয়ে ধরে।  \r\n  লোকটিকে, গামছাকে, গ্র্যাভিটি ও আমি   আমার সুবিধামত   বাইনারিরত   বিস্ময়ে -   হেথায় সেথায়   লটকায়ে, ফেলে কিবা ঢেলে  হিংসায়   উপমায়   সাহিত্যে   কলকল করি।   \r\n  ওই যে উঠে যায়,   উঠে গেল,   একা একা সুমন্দ   গভীর সুদূর ডাবগাছে দেবতাটি  আহা  আহা!  \r\n  এই সাহিত্য   কেন হিংসার!   \r\n  \r\n  বিরাট আকাশের নিচে  ~~~~~~~~~~~~~~~~~  বিরাট আকাশের নিচে আমি মানুষকে আনফ্রেন্ড না করে রাখি   বিরাট আকাশের নিচে আমি মানুষকে আনফলো করি  বিরাট আকাশের নিচে মানুষ আমাকে আনফ্রেন্ড না করে রাখে   বিরাট আকাশের নিচে মানুষ আমাকে আনফলো করে   বিরাট আকাশের নিচ বলে কিছু নাই  বিরাট আকাশ বলে কিছু নাই   বিরাট বলে কিছু নাই   কিছু বলে কিছু নাই  কিছু নাই  নাই  না  নাই কিছু  নাই কিছু বলে কিছু   নাই কিছু বলে কিছু বিরাট   নাই কিছু বলে নিচে বিরাট আকাশ  নাই কিছু বলে নিচে বিরাট আকাশের মানুষ   আমাকে আনফলো করে   আনফ্রেন্ড করে না  আমি তাদের ফ্রেন্ড হয়ে থাকি  \r\n  \r\n  মৃত্যু সংবাদ   ~~~~~  জনৈক আত্মীয়ের মৃত্যু সংবাদ পাবার সময়   আমি আলু ভাজতেছিলাম  \r\n  মৃত্যুসংবাদ পাবার কিছু পর   আলুগুলি টিপে টিপে   দেখলাম আবার, গন্ধ শুঁকে, তাওয়ার কাছে মুখ নিয়ে   সুস্বাদু হয়েছে নাকি,   নরম হয়ে গেছে পানি ছেড়ে আলুর কুচিগুলা  \r\n  এক আত্মীয়ের মৃত্যুসংবাদ পাওয়ার পর   রাতের খাদ্য শেষে সিগারেট ধরাবো   এই ভাবনায়   লাইটারটি খুঁজতে শুরু করলাম আমি",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-21T18:17:30+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "2702037607816243783",
      "title": "রঞ্জন মৈত্র",
      "content": "মেঘ মাসানু-১    \r\n  ডাউনে দাঁড়িয়ে আছি   কবে সবুজ বলবে   কবে লাইন ছেড়ে   আলো আসছে আলোর দিকে  মেঘ মেঘের দিকে যেতে যেতে   ঝলকে আমার জোড়াফুল নড়ে ওঠে   নির্ঘাৎ তৃণমূল এই শব্দে বাজ পড়ল   পোস্টার পড়েছিল   এখন একলা   বৃদ্ধাশ্রমের জানলা থেকে   খুঁজছে ঝোড়ো মনসুন   বর্ষাতি তো নেই   নির্দলও নেই   শুধু দিলখুশ টিকিট রয়েছে   আপও সবুজ বললে   ঘর চলবে রিমঝিম ঝমঝম   \r\n  \r\n  মেঘ মাসানু-২   \r\n  গাছগুলো কালো হোল   যখন আবহাওয়া অফিস ঘুরে   এইমাত্র মেঘ আসে   জানলা যতটা পারে   পর্দা সরতে সরতে যতদূর   দুই বিজলিপ্রভার মধ্যে শাখাগুলো   এত এত ছিলদের আবোদানা আশিয়ানা   দুঃখের পল্লব বেয়ে হাওয়ার মিঠাস   ঘামে যামে   ও' সোনা ইন্তেজাম   তুমি গাছ তুমি মেঘ   দফতর রফতার জগার দোকান   বাকি সব করে রব   বাড়াবাড়ি করে ফেলে   আমাদের গ্রীলকলা বার্জার প্রতিভা   \r\n  \r\n  মেঘ মাসানু-৩   \r\n  ঝলসি উঠিছে লিখে মনে হ'ল   ফটোশপ নয় তো   মেক আপ ভ্যান   জানলার ত্রিসপ্তক থেকে   ঝড় এসেছিল   শিক্ষা নাকি অভিজ্ঞতা   নাকি স্রেফ টের পাওয়া   ঝড় আসিয়াছে   এবং পরে পরে   টের-পাওয়া-ঝড়   আসিয়াছে   \r\n  খাপ থাকে  বাপ থাকে   যেমন যেমন থেকে বেরিয়েছে অসি রবিশশী   রক্তের দিকে ছুট   সোনার হরিণের দিকে   ওহো তোর ক্ষুৎ-রাগারাগি   যেমন চেনাটি   যেমন আর্তনাদে পড়ে থাকা কানমন   \r\n  ফটোশপে মনে হ'ল বিদ্যুৎই  নয় তো   সেনগুপ্ত সহ গত হয়ে গেল সাতাশ বছর   তারও পরে   তারও বহু পরে   এক অসামান্য ঝলসে   আমার অন্তর্জাল বহির্জাল ইনভার্টার ছিঁড়ে গিয়েছিল । ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:40:56+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "384696458925230513",
      "title": "অলোক বিশ্বাস",
      "content": "জামাইদার চায়ের দোকান     নগ্নদেহে দাঁড়িয়ে থাকা পাগলের মুখে শুনি নন্দীগ্রামের কয়েকছত্র। জামাইদার চায়ের ভাঁড় হাতে এহেন পাগল ল্যাটিন আমেরিকার ঠিকানা খোঁজে। কোথাও অ্যাসিড বৃষ্টি হবে শুনে দুটো পাখি পালিয়ে এসে বসেছে টালির চালে। আমরা মাটি দিয়ে হাত ধুয়ে গ্লাসের দিকে তাকিয়ে জামাইদার জাদুবাস্তবিক রূপান্তর অনুভব করি। পুনঃপুন চায়ের দোকানে ঢুকে মৌলবাদীরা ঘোঁতঘোঁত ক্যাওরামি করে। এহেন কতো লোকের জীবন যে আসলে কর্দমাক্ত সেকথা ফাঁস হয়ে যায় চায়ের টেবিলে। ফলত মৌলবাদীরা বোঝে দুএকটি লম্বাচওড়া ভাষণ দেওয়া ছাড়া তাদের আর কিছু করার নেই এই অনন্ত বিষাদের দেশে। জামাইদা নিজে চা না খেলেও সমস্ত প্রকার চায়ের ব্যুৎপত্তি জানে। চা বস্তুটি কিভাবে কম্যুনিস্ট ইস্তাহারের প্রতিটি বাক্যের সঙ্গে ওতপ্রোতভাবে জড়িত সেবিষয়ে চা-পিপাসুদের মতামত নাড়াচাড়া করে। বিশ্ববিদ্যালয়ের ইংরাজী সিলেবাস দিনের পর দিন রগড়েও যেসব সহজউত্তর খুঁজে পাইনি, সেসব কীকরে জামাইদা জানলো, একথা জিজ্ঞাসা করেছি কবি শঙ্খ ঘোষকে। আমাদের প্রশ্ন শুনে মৃদুমৃদু হেসে তিনি বলেছেন, জামাইদাকে বোলো লিকারের মাত্রা কিছুটা বাড়াতে, সেখানেই উত্তর পেয়ে যাবে পশ্চিমবঙ্গের রাজনৈতিক দলগুলি কেন শেষপর্যন্ত বাদামের খোসা হয়ে যায়।  \r\n  \r\n  লালন মিস্ত্রীর চায়ের দোকান   সমষ্টিবাচক বিশেষ্যদের খেলা ভেবে সকলে যখন বুঁদ হয়ে বসে আছে, লালনের একভাঁড় চা স্রেফ জাদুবাস্তবতা। তখন শুধু পুরুষ বা নারীকে নয়, আমরা ভালবাসতে পারি যে কোনো ক্রিয়ার কালকে। লালন বলে, চাঁদকে মেরো না গুরু, নক্ষত্রকে না ভুলে দেখো স্বাধীনতার কোনো দৈর্ঘ্য প্রস্থ বলে কিছু হয় না। লালন বলে, ভালো চায়ের বিচার যদি না করো, ভালো স্বপ্নের মাপকাঠি খুঁজো না ভায়া। স্বপ্ন দেখা ও না-দেখার ওপর নির্ভর করে সমাজের ভাঙন।কয়লার উনুন ছেড়ে ইন্ডাক্সন উনুন ব্যবহৃত হয় বলে লালনের পারিবারিক ইতিহাস শোনানোর কিছুটা সময় মিলে যায়। রিষ্ট ওয়াচ রুমালে ঢেকে শুনি, লালনের পরিবার সীমানা পার হয়ে কেনো চলে এসেছিল। সে এক বীভৎস মরচে পড়া দাগ যার সঙ্গে চা বানানো পদ্ধতির গূঢ় সম্পর্ক হয়তো কিছু আছে। চায়ের দোকানের ভাষায় তেমন বৈষম্য নেই। নেই কোনো জিভের জড়তা। মধুবংশীর গলি থেকে বেরিয়ে একদল কল্পকর্মী লালনের দোকানে বড় ভাঁড় চা খেয়ে বন্দে আলী মিয়াঁর কবিতার দেশে চলে যায়।  \r\n  \r\n  নারানদার চায়ের দোকান   নারানদার চায়ের দোকানে বসে ছোটবেলায় ফুটবল খেলার অনেক মেটাফিজিক্স শিখেছি। সেখানে নিয়মিত এসে বসতেন মদনমোহন তর্কালঙ্কার, শচীনদেব বর্মণ এবং গ্যাব্রিয়েল গার্সিয়া মার্কেজ। চা খেতে খেতে তাঁরা আমাদের শোনাতেন আদিম যুগের চা-কাহিনি যেখানে চা বিক্রেতারা গান গেয়ে আর জীবনের সহজিয়া বলতেবলতে পরিবেশন করতেন চা। বহু কারিগর শিল্পীর সাথে আমার পরিচয় হয়েছে চায়ের দোকানের সূত্রে। কারিগরদের কথায় প্রজাপতি নামক পতঙ্গটিকে মারমেড হয়ে উঠতে দেখেছি। নারানদার চায়ের দোকান কয়েক আলোকবর্ষ দূরে হলেও আশেপাশে আমিষ ও নিরামিষ ভোজীদের সহবস্থান লক্ষ্য করা যায়। দেখা যায় শ্রমিক ও মালিক একই টেবিলে বসে পান করছে স্কচ হুইস্কি। নারানদা অদ্ভুত ডানাওয়ালা বৃদ্ধ সেজে চায়ের গ্লাসগুলিকে রঙ্গিন করে তোলার পর কলেজ পড়ুয়ারা ফিজিক্যাল বিস্ময়ে প্রশ্ন ছুঁড়ে দেয় নারানদার দিকে। একদা নারানদা  বামপন্থী ভাবুকদের গুরু ছিলেন। আজ তিনি চা বিক্রি করা ছাড়াও পাখিওয়ালাদের কাছ থেকে পাখি কিনে উড়িয়ে দেন জাদুবাস্তবতায়।ফিজিক্সের ছাত্ররা এই দৃশ্য দেখতে দেখতে ভারতবর্ষের প্রধান রেলস্টেশনগুলোকে নাইন্থ সিম্ফনিতে নিয়ে যায়। যারা খুবই সাধারণ, লক্ষ্য করি আজও নারানদা চাল বাছছেন গম বাছছেন আর বাঁশি বাজাচ্ছেন।    \r\n  \r\n  \r\n  শঙ্কর ভাইয়ের চায়ের দোকান   \r\n  শঙ্কর ভাইয়ের চায়ের দোকানটিকে লোকেরা গ্রিন হাউস বলে জানে। গ্রিন হাউস বলতে সাধারণত যে বিপত্তির ছবিটা বোঝানো হয়, তার মোতাবেক এর সঙ্গে কোনো সম্পর্কই নেই। আসলে শঙ্কর ভাই গ্রিন টি ছাড়া অন্য কোনো চা বিক্রি করে না। প্রতীক হিসাবে কতগুলো সবুজ রঙের বস্তু ওই দোকানে ঝুলতে দেখা যায়। তার অন্যতম হলো সবুজ রঙের ব্রা। ব্রাগুলি শঙ্কর ভাইয়ের দোকানে টিয়াপাখি হয়ে মেলোডি ঝাপটায়। পৃথিবীর একটিমাত্র রঙ যার ভেতরে সমস্ত পৃথিবী অবস্থান করে, সে রঙের নাম জাদুবাস্তব হয়ে গেছে। একথা বহুবার বহুরূপে শঙ্কর ভাইয়ের চায়ের গন্ধে উচ্চারিত হলে, কিছু মনস্তত্বের গবেষক নিজেদের প্রকাশিত গ্রন্থের নতুন সংস্করণে মনোযোগ দেয়। বয়সের কারণে শঙ্কর ভাইয়ের দৈহিক যন্ত্রপাতি কিছুটা নিষ্ক্রিয় হয়ে গেলেও এহেন কুটিরসম দোকানটিকে গোয়েন্দা দপ্তর নিয়মিত পর্যবেক্ষণের মধ্যে রাখে, সেখান থেকে আগুন ছড়িয়ে পড়তে পারে অন্যত্র।    ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:40:47+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "9097793242325520654",
      "title": "সুদীপ চট্টোপাধ্যায়",
      "content": "বৃক্ষবতী  \r\n  ১  \r\n  পড়। বানান করে। জড়িবুটির সংসার  ওই তো স্নেহদোষ। তরল শূন্যতার ছায়া   \r\n  নবীন উচ্চারণ, কেন তুমি ঢাকা পড়ছ                 মৌনতার দেশে   \r\n  বিগত বৃক্ষ থেকে ঝরে যায় প্রশংসার হলুদ পাতা   আমাদের বাক্যবোধে যেটুকু শ্লীলতা। সফেদ কুশল  পড়। বানান করে— আঁধারকণিকা    \r\n  \r\n  ২  \r\n  ভয়। খেলার আধার। দেয়াল ত্রিমাত্রিক   যেমন বিভ্রম। ভুলের কারুকাজ সে নিজেই এঁকেছে  \r\n  তোমাদের বাদামি ভূগোল। নেহাত পর্যটনে  দৃশ্য জটিল হয়। চোখে লাগে   \r\n  অদূরে বটফল— অন্তিম বীজ   তবু কি গাইবে না, হননসংগীত  \r\n \r\n  \r\n  ৩  \r\n  যেটুকু শীতের কাল। সঞ্চয়। ঘুমের খোলস  সেও এক আলোর কৃপাণ  হাওয়া তো বাজনাভুক, নিদ্রার দ্বিতীয় প্রভাত  \r\n  এভাবে গল্প আসে। স্নেহাতুর। অপরাপ্রদেশ  ছায়া, অশীতিপর। কাঁপে প্রাণ   শেকড়, চেতনাগ্রাম— সময়ের শাখা, চির আয়ুষ্মান   \r\n  ৪  \r\n  ওই তো চারণবোধ। ছায়ার লিরিক  আত্মার ঝুরি নামে অপেরা সন্ধ্যায়  \r\n  নিষেক, তৃতীয় স্বর। স্খলিত গান্ধার   যদিও প্রহর, ক্ষণ— গোটানো চাবুক  সিক্ত প্রহারকাল নেমে এলে, ভাঙে ডানা  শম ছিঁড়ে পথ চলে শোকসংগীত  ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:40:39+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "3520270059273127986",
      "title": "রেনেসাঁ সাহা  ",
      "content": "একতরফা...   \r\n  ভালবাসে যেহেতু, ছাত্রটিকে পাবার আগে\r\n ছিন্নভিন্ন হোক ছাত্রীটির সব- অমুক তমুক।\r\n পাশবালিশের নাম ছাত্রটির নামে রাখার কথা   কবিতারা জানুক, শুধু কবিতারা জানুক। টিউশনের বেঞ্চ ও টেবিল সব বুড়ো হলে মরে।\r\n বেঁচে থাকে ছাত্রীটির বিজোড় প্রেমের রোগ।\r\n সারাদিন জাহান্নাম জুড়ে ঘুড়ে বেড়িয়ে \r\n সারারাত ছাত্রীটির কবিতারা পতিতা হোক, পতিতা হোক।\r\n অনেক হল লুকাছুপি, আমি সেই মেয়েটি\r\n যে একা একা হয়েছে জবাই।\r\n আমিই সেই মেয়েটি, যে আঙুল তুলে, \r\n অন্তত একদিন তোর লাশকে, ভালবাসি জানাতে চাই।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:40:31+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "7403899018521624023",
      "title": "তুষ্টি ভট্টাচার্য",
      "content": "বেলজিয়াম সারস   \r\n  ভিখারির হাতে এক স্লাইস রুটি ছুঁড়ে দেওয়ার পরে  উত্তেজনায় আঙুলের ডগা কাঁপছিল নাবিকের।   মনে হল হয়ত অনেক দেরী হয়ে গেছে  হয়ত বা সময় হয় নি।   \r\n  সেই সময়ে একটা বেলজিয়াম সারসের   গোড়ালি ভিজিয়ে দাঁড়িয়ে থাকার কথা।   ঠিক এই সময়ে কুঁজ থেকে জল গড়িয়ে নেওয়া উট  কুঁজো খুঁজতে থাকা সময়ের কাছে ফিরছে।   \r\n  জাহাজের ফুলকি লেগে থাকা চোখে   ডেক চেয়ার হেলান দিয়ে রোদ মাখলেও   আমাদের শরীর ভর্তি ওম  দ্বীপ পুড়ে ছাই হয়ে যাওয়ার অপেক্ষায়...   \r\n  \r\n  গৃহস্থালী   \r\n  ‘হ্যাঁ’ বললেই ভাল থাকা যায়  বেদম ছুটতে থাকা প্রহর   পড়তে পড়তে উঠে দাঁড়ালে -   ভাল থাকে।   ‘হ্যাঁ’ বললেই ভাল থাকা যায়।  \r\n  ভাল থাকার পাশে   হাঁ করে চেয়ে বসে থাকে   ভনভন লুকিয়ে রাখা কিছু মাছি  \r\n  ছয়ের পরে নয় নিয়ে  ‘না’ হতে থাকে যারা   তাদেরও ভাল থাকা আছে।  \r\n  ‘না’ বললেই ভাল থাকার পাশে   বেড়ে ওঠে লতাগুল্ম, ঝোপ  গৃহস্থালী ছেড়ে বেড়ে ওঠা অরণ্য   নিঃশব্দে পেরিয়ে যায় ‘না’-র সংসার।    \r\n  \r\n   দাম্পত্য   \r\n  ওদের মত আমরা একে অপরের   অতটাও খেয়াল রাখি না।   যেটুকু খেয়াল আছে –  ওদের বুঝতে দিও না।   \r\n  এই বাড়িতে মানুষ বাস করে না  আয়না ভাঙার শব্দে লোক জড় হলে  তুমি ওদের বলে দিও- কর্ত্রী বাড়িতে নেই।    \r\n  নদীর ধারের সূর্যাস্তের রঙ আমাদের জামায় মিশে গেলে  আমরা একযোগে আকাশ দেখলাম -   কিছু ভাল পাখি আর একটি রঙিন সূর্যাস্ত.....   ঘুমোতে যাওয়ার আগে   আবার আমরা কব্জিতে লুকনো বাঘনখের গল্প পড়লাম।  \r\n  সকালের রুটি তরকারিতে বোগেনভেলিয়া উঁকি দিলে  আমাদের গোলাপ-গন্ধী মৃদু হাসিতে ওরা জ্বলে উঠল।  ভুলুর চিৎকারে মনে পড়ল রাতের নাটকের কথা -   শো শেষ হলে গলে যাওয়া আইসক্রিমে   রাস্তা ভিজিয়ে আমরা ফিরেছিলাম।   \r\n  \r\n  \r\n  \r\n  \r\n  \r\n \r\n     ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:40:23+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "7997367938428291690",
      "title": "অনন্যা বন্দ্যোপাধ্যায়",
      "content": "গাছের সিরিজ  \r\n  ১)  ওখানে নতুন কিছু নাই,  ও যেন খিড়কিতে না আসে,   পানিফল না খায়,  বৃষ্টির ছাঁট ওর মুখে এসে ডানা না বাঁধে,   ফোটা ফোটায় লুকিয়ে না থাকে   কোনো সালোয়ার,  গাছ   তুমি ওকে বলে দিও প্লিজ   ও যেন কোনোদিন সব্জে না পরে, লাল  টিপ গায়ে মেখে রোদ্দুরে না দাঁড়ায়,   আমি ক্ষতবিক্ষত চোখে ওকে দেখতে না পাই   গাছ তুমি জেনে যাও প্লিজ   যেখানে পৃথিবী ছায়াময় হয়েছে  সেখানে একটা কুটির বেধে দিও   দেখো  ও বড়ো শান্তিতে ঘুমায়  \r\n  ২)  গাছ তুমি নিঃশব্দ শোনো?   শব্দ দেখেছো কখনো?   দেখেছো   কিভাবে রাজার সিংহ ঘোড়াতে ধরা দেয়  কিভাবে মেঝেতে পালোয়ান পড়ে থাকে প্রজাপতি ভর করে  শালিকে সালুক জড়ায়   গাছ  তুমি বরং রঙ মেখে বসো   দেখতে সুবিধা হয়।  \r\n  ৩)  গাছ,  আমার একটা বন্দুক ছিলো একদিন ভোরে উঠে দেখি সে পুড়ছে  আগুনে বন্দুকে এমন যে কোলাকুলি হয়  আমি জানতুম না,   শুধোলাম হ্যাঁ রে বন্দুক পুড়ছিস তোর জ্বলছে না?   বন্দুকের হাসিতে খলখল সারা ঘর উত্তর দিলো   বোকা, শিকড় জ্বালালে শিখারা আলতো হয়ে আসে   তখন শুধু আলো দেখা যায়,  তুই আলো দেখছিস।  এমনই বুঝি হয়?  আচ্ছা গাছ  তুমিতো অনেক যু্দ্ধ দেখলেতালপাতার সেপাই দেখলে  কার বেশি কষ্ট হয়?   আগুনের না বন্দুকের?  \r\n  \r\n  ৪)  গাছ  তুমি কখনো বৃষ্টি দেখলেনা  তোমার সবুজে বৃষ্টি পড়েনি বহুকাল  গাছ   পাতার খবর কাগজে মেলেনা  ভুড়ি ভুড়ি স্টীমার মিলে নদী পারাপার দেখেছি  কিভাবে খেয়ালেরা আচমকা বাড়ি ভেঙে দেয় দেখেছি  তবে  কি ভাবে সমুদ্র পাহাড় হলো আমার জানা নেই  কিভাবে মৎস্যকন্যা বিবাহে বসবে আমার জানা নেই  মাঝে মাঝে ভাবি  এই জানা না জানা গুলো যদি পর্দা হয়ে থাকতো  মাঝে মাঝে দমকা হাওয়ায় উড়ে যেত  আবার সময় হলে সময়ে এসে বসতো...  গাছ   সময় কোথায় থাকে    সময়েরও কি বাসা বদল হয়?                                                                                                     ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:40:15+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "2825201262320930206",
      "title": "  রাণা বসু",
      "content": "কালার বুক  \r\n  বেশ কিছুক্ষণ লালবুক  আর সাদাবুক ফিরে তাকায়  মধ্যেখানে এক ভরাট জামতলা  যেন ক্লীভেজ আর নাভির  ভিতরের জমিতে ঠোঁট বুলিয়ে  হেসে চলে ফেটে চলে  ফলে লেগে থাকা বীচিগুলোর মত  ঠিক কুকুরের বাচ্চাগুলো  মা-কুকুরের পাশে যেভাবে ঘুরঘুর করে  \r\n  \r\n  রঙ প্রেম  \r\n  বিবাহিত!  নাকি তার প্রেমিক সিঁদুর  একফোঁটা দূর থেকে  গাছের শরীর পাতার নাভির মত  ছিঁড়ে দ্যায় পথের গভীর ক্ষত  যেখানে কুচফল ধার করে  মেপে ন্যায় বিবাহিত  পাথরের কলাকুশল  অন্তত একবার,  একবার কি তাকে প্রিন্সেপ ঘাট  থেকে নামিয়ে কালীঘাট  থেকে তুলে  একবর্ণ শব্দ শেখানো যায়  \r\n  \r\n  প্রেম টু লেবেল ক্রসিং  \r\n  একটা দোতলা বারান্দায় বসি  যার কোনো একতলা নেই  যেখানে দাঁড়িয়ে বা বসে থাকা যায়  বৃষ্টির বিরোধিতা করার জন্য  বর্ষার চুল আঁচড়াতে  একটা দীর্ঘ তরঙ্গদৈর্ঘ্যের রশ্মি  মহাকাশ ভেদ করে চলে গেল  \r\n  বারান্দায় শীত আসে  কালবৈশাখীর দাপুটে রঙে  গোধূলিকে সন্ধ্যে বলে ধরে ন্যায়  আড়াআড়ি বসবাস করা ঈগল  আমি রশ্মি হাতে বসে থাকি  লেবেল ক্রসিং পর্যন্ত  \r\n  \r\n  ষষ্টিক প্রেম  \r\n  ঈশ্বরের স্তনে  কালো সরষের দাগ  ফিরে আসো বা না আসো  তুমি চাকা  যার অপনয়নে আমি বুঝে গেছি  দাগের শেষ বিন্দু  কতটা দাগী হতে পারে  \r\n  শুধু একটা বিন্দু  ওজনহীন দৈর্ঘ্য-প্রস্থহীন একটা বিন্দু  জল খেতে খেতে \r\n  কতটা জলীয় হয়ে উঠতে পারে",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:40:05+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "208253415801531178",
      "title": "শান্তনু বেজ",
      "content": "  পৃথিবী ডায়ালে বাসিন্দা ভার্চুয়ালে  \r\n  কনিষ্ক যখন মাথায়    \r\n  মা গু র লেগে আছে মু খে   ধুয়ে নেওয়ার পর জাহাজের বাসিন্দা  লাট্টু দূরে  লাটাই    খবর আনতে পলক বজায়   জানালা পেরোতে পে  রো  তে  কয়েকটা রঙ হাতে পায়ে আলপনা   কয়েকটা আলপিন   \r\n  কর্ণ তখন কালিতে   \r\n  চাদরে চাদরে একদিন বা ড়ি ম য়  বিরাট ঠাকুমার নরম ঠোঁট  সবাই জড়িয়ে আছে আবহাওয়া  মা ধরে আছে দাবা নল  বাবার হাতে পুরনো রক্তের বোতল  গন্ধরাজ নাকে চেপে খুন করছে কিলার   \r\n  হসপিটালের কাছে  লামা  \r\n  ভীড় ট্রেনে প্রকৃত বন্ধু  সে বলছে এখানে চারজন আছে  বাকি সব সেলাই সেলাই  দাগ               দাগ দেখা যাচ্ছে  বাহির             ভিতর             হকার    গৌতমবুদ্ধ   বাকিটুকু লিচুর পাতা কেনা   \r\n  এখন অপারেশনে চ্যাপলিন   \r\n  বালিশের উপর গরমে চলে গ্যাছে চ্যাপলিন  ধু-ধু আলমারীর ভিতরে বৃষ্টি চাওয়া যায়না  তবে দরজা বন্ধের আওয়াজ হোক  হুসস করে বেরিয়ে আসুক নবীন চন্দ্র বাচ্চা  মাথার উপর নির্বাচিত টুপি  লেখা থাকে যেন  রোদ বাড়লে তাবিজ  খোলা মানা   \r\n  লালনসুরে মিকি কাঁদছে   \r\n  বিশ্বের জল ঝড়ে পড়ছে ঘুড়িতে  ভিজে যাচ্ছে কঠিন কোমলমতি মাঞ্জা   ছেলেটির লালন ঝিমিয়ে   তার সুডৌল বিড়াল কুড়িয়ে আনছে  পালিত হচ্ছে ছাদ-টবের  মৃত্যুদণ্ড   \r\n  লেট খাজাঞ্চীর প্রবেশ    \r\n  স্বল্পদৈর্ঘ্যের চন্দ্রবিন্দু মাপছে অল ইন্ডিয়া  রিপোর্টে এখন কুতুবমিনারের প্রথম সংস্করণ  পুলিশ প্রাচীন দৃশ্যের কাছে গর্ত খুলেছে   ঠাকুরের চিলেকোঠায় মুঘল পাঠক   তারা মিশ করছেন  রবীন্দ্ররাগ  চন্দ্রবিন্দু স্কেলের বদলে চাঁদা ব্যবহার করছে  \r\n  তখন রি-ভৃগু যখন রিকাস্টিং   \r\n  শনির সাউন্ড ভালো  এটা লেখা ছিল কিলোমিটারে  তারপর প্রচন্ড বিজ্ঞাপন   একটা জন-অপ্রিয় রুগ্ন লাগলো   শয়তানের ম্যানিফেস্টোর থেকে আলাদা   বাজিমাত করল সিউডো-ঈশ্বর যন্ত্রণা   \r\n  রিভিউ তখন  বাদামের কবি   \r\n  টের পাওয়া বাদামের খোসা শব্দ  কাঠবিড়ালি গাছের চিন্তায় জাপটে আছে সহ্য  প্রিয় গাছবিড়াল নড়াচড়া করোনা  মরা পাতাটির গায়ে লেগে যাবে  বাদামের খোসা-সঙ্গ   তার দু লাইন কবিতা লেখা বাকি আছে  \r\n  যখন ডিরেক্টর ডিম ভাঙছেন   \r\n  পোষ্টারের নিচে ঝুলছে মৃত উট  একটা পুরনো ইনজেকশন  সিরিঞ্জ পড়ে আছে   নমুনা রক্তটি ডিমের  তাহলে স্ক্রিপ্টে কিছু ভুল আছে  হে প্রচ্ছদ তুমি ঘুরে দাঁড়িও না  প্রস্বাব আমি চাইনা   তোমার হাত দেখালে ডিমের উৎস বলতে হবে  \r\n  ভার্চুয়াল শান্তনু বিচ্ছিন্ন বেজ   \r\n  বন্ধুর সেক্সের গল্পে অভিজ্ঞতায়   আমার ভার্চুয়াল নড়াচড়া   বেশ্যার ঘরেই ইশারা শেষ   অসৎ যৌনকর্মী হয়ে ফেরা   আমার লিঙ্গময় কাঠফাটা   তোমার  কাঠফুল  \r\n \r\n  প্রচ্ছদে চিকেন রক্তে কাগজের নৌকা",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:39:57+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "4741796998174943677",
      "title": "শুভ আঢ্য",
      "content": "যে চিঠি লেখা হয়নি ফ্রয়েড কে – ১   \r\n  বাঁধের ধার থেকে টানতে টানতে এসে চুমু   একটা হাত যখন তলপেটে  \r\n  কি করে  ঈশ্বর, আপনি অধিষ্ঠান করেন তার হাতে!   \r\n  যে আমাকে বিষের বদলে  ঘর দিয়েছে কোনোদিন  \r\n  কোনোদিন কাবাব, কোনো দিন পারমিশন  \r\n  কি করে তার হাতেও  পুতুলের মতো বসে যান!  \r\n  যে কোনো মৃত্যুর পর  কান্নার বদলে খিদে পায় তার  \r\n  যে কোনো সম্পর্ক যে রক্ত দিয়ে চেনে  তার মুখেও সূর্যমুখী  \r\n  মানায়  \r\n  \r\n  যে চিঠি লেখা হয়নি ফ্রয়েড কে – ২   \r\n  জিওগ্রাফি থেকে মাছ যতটা  পেতে পারছে জল  \r\n  আমার নজর সেদিকেই  কি করে আর আয়তক্ষেত্র খুঁজে  চোখ আঁকবো,  \r\n  ভাবার কথাতেই  মেয়েটা ফ্রকের গোড়া থেকে নিজেকে  \r\n  ঘুড়ির মতো করে ছড়িয়ে দিল।  \r\n  তারপর সমস্ত সমান্তরাল রাস্তা  তার সাথে আমার ব্যস্ত অনুপাত  \r\n  জল পাওয়া মাছ  আধিক্যজনিত রোগে ভেসে ওঠার দিনে  \r\n  মেয়েটাও আমাকে ছেড়ে গেল  \r\n  সমাপতন।  \r\n  তুমি জানতেও পারলে না  \r\n      যে চিঠি লেখা হয়নি ফ্রয়েড কে – ৩   \r\n  দ্রাঘিমারেখার স্বাদ নিতে  কখনও অক্ষরেখাকেই আদতে  \r\n  পরাজিত হতে হয়।  \r\n  বিছানাজোড়া একটা কমলালেবু  কোয়া ছাড়ানোর সময় আগের সুখ  \r\n  ফোকাল লেংথে  একটা ডিপ ফাইন লেগ  \r\n  কতকাল ভি হয়ে আছে  ইয়ে ভি জাননা না মুমকিন ব্যাটসম্যান কে লিয়ে  \r\n  দর্শকপ্রিয় একটা মুভি  শেষে হয় দর্শকহীনতায়  \r\n  নিরক্ষীয় অঞ্চলে একটা উষ্ণতা পরিচলন স্রোতের মত  ঠাণ্ডাও যেমন করে একটা গা  আরেকটা গরম থেকেই যায়  \r\n  থার্মোমিটার এই কাপলদের অপরিচিত।   \r\n  তুমি লীন তাপের খোঁজ রাখোনি কোনোদিন   \r\n  \r\n  \r\n  যে চিঠি লেখা হয়নি ফ্রয়েড কে – ৪  \r\n  জ্যামিতি বক্স  একটা ফ্রকের পরিধি মাপজোখ করতে করতেই  \r\n  প্রথম পনিটেলে হাত পড়ে।  \r\n  বাৎসল্যজনিত কারণ যোনি অবধি পৌঁছাতে না পারায়  একা হচ্ছে বটতলা  \r\n  হলুদ, পাতার অভাবে সূর্যপথ পরিক্রমায়  প্লটের শেষে উঠছে একটা কমপ্লেক্সিসিটি  \r\n  ইনসেস্ট থেকে সরে যাচ্ছে সমাজ  সমাজ থেকে সরে যাচ্ছে আদর  \r\n  যে আদর প্রকৃত প্রাকৃতিক  বিপর্যয়ের ভয় থেকে   \r\n  তুমিও তো সরে গেছো, ঝড়ের সময়",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:39:40+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "7907236426617562608",
      "title": "সুকান্ত সিংহ",
      "content": "পাখি সব করে রব   \r\n \r\n ১\r\n সিকস্তি ফেরত হয় ধৈর্য বিনিময়ে৷\r\n শীতের চাদর হিসেবে ডাকা হয়েছিল যাকে \r\n সে এখনও চা খাচ্ছে প্রাচীন বাজারে।\r\n হপ্তাখানেক হল সমস্ত কাঠের স্তুপ \r\n শুয়ে আছে জ্বালানিমুদ্রায়৷\r\n \r\n পড়ে আছে শুকনো রুটি, তাকে ভিজে ওঠার আনন্দ দাও \r\n \r\n ২\r\n ভুলে যাই পাখিদের নাম \r\n ওড়ার ভঙ্গিমা দেখে মনেপড়ে৷\r\n হাটবারে বাঁশি বাজাত৷ অন্য কিছু নয়৷\r\n তার সুরটুকু মনে আছে৷\r\n পথশিশুদের গানশুনে এগিয়ে যেতেই \r\n সেই বাঁশি হেসে ফ্যালে৷ বলে--চিনতে পারেন? \r\n এদেরকে গান শেখাই৷ আপাতত এই কাজ৷\r\n ঘিরে ধরে পাখিদল৷  হাততালি দেয়৷\r\n তারপর উড়ে যায়৷ ভঙ্গিমা চিনে চিনে রাখি৷\r\n \r\n ৩\r\n মৌন হও৷ পতন মুগ্ধ হোক৷\r\n যে-গান শোনাবে বলে বসে আছ\r\n আমি তার যোগ্য নই৷\r\n এখনও ভ্রমণ বাকি৷ বাকি আছে \r\n খনিশ্রম, জ্যোতির্বিজ্ঞান৷\r\n রাতের সঞ্চয় বলতে শুধু এই দেখা,\r\n একটি বিকেল আসে\r\n \r\n একটি বিকেল আসে অবেলার মতো পায়ে পায়ে",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:39:30+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "6967690754421967199",
      "title": "কাজল সেন",
      "content": "ঝুরোকবিতা সিরিজ   \r\n  (৮০)   শবদেহ নামিয়ে রাখা হলো ঘোর বর্ষায়  মেঘের গায়ে ঠেলা মেরে উঠছে দোতারার সুর  পাতাবাহার থেকে এবার কি খসে পড়বে রঙ  প্রজাপতি হয়ে কি উড়ে যাবে হারমোনিয়াম  পুরনো পাখিরা আগলে আছে ধানক্ষেত  নতুন নদীরা গাছের গায়ে হেলান দিয়ে ফেলে দীর্ঘশ্বাস  শবদেহ থেকে মাটিতে মিশে যায় অলৌকিক ইতিহাস            \r\n   (৮১)  \r\n   তীর্থযাত্রীরা নগ্নপায়ে চলে গেছে নগ্ন নক্ষত্রের উদ্দেশ্যে  এবারের মতো নগ্নযাত্রার আজই শেষদিন   জানি আমার এভাবে না যাওয়া কোনো শেষ কথা নয়   বিষণ্ন ডালপালা ছাপিয়ে জেগে উঠছে ছায়াছবি  নাচঘরে একটানা বেজে চলেছে দ্রিম দ্রিম দ্রিম  আগ্রাসী চুম্বনে বিপর্যস্ত সূর্যের লালটালি  নগ্নযাত্রার পরবর্তী তারিখ জেনে জানাব তোমায়",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:39:21+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "7869097671307727397",
      "title": "প্রশান্ত গুহমজুমদার",
      "content": "না-বলা শব্দ   \r\n  মতো-র সঙ্গে ইদানীং যাচ্ছে না  জুতো  চেয়ার  প্রভাত  বহুতল  মৃত্যু  কেবল পিছলে যাচ্ছে  ছায়ার পিঠে ছায়া  চেপে যাচ্ছে জল  ফিরে যাচ্ছে  বন্ধ হয়ে আসছে  নখের ভিতর থেকে শূন্য তুলছে বিনোদন  বদলে যাচ্ছে  চামড়ার মতামত  একা বসে থাকছে করোটি  ঘুমের পাশে  টের পাচ্ছি  কাঁপছে  দু হাতে \r\n \r\n   না-বলা শব্দ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:39:12+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "5633507059069773972",
      "title": "সঞ্জীব চট্টোপাধ্যায় ",
      "content": "প্রতিশ্রুতির পিঠ \r\n \r\n   আমাকে ভগ্নাংশ করে হরতাল দিস না  স্কাটের সিঁড়িপথ ধরে চোলাই যত নামবে \r\n বয়স ভিজিয়ে যাবে মাইনাস বাতাসের এতখানি,  তোর মুখোমুখি শরীর পুড়ে আছে   এসব টুকরো গন্ধ আঙুলের ফাঁকে আঙুল  হলুদ শাড়ি, ঘাম হয়ে যাওয়া ভরপুর দুপুর  পাথুরে বুকের কালো চশমা\r\n এভাবে কি কেউ ফিরে পায় যাকে-  \r\n যেটুকু সন্ধ্যা নেমেছে মায়াবী আকাশ ছুঁয়ে  গিলে ফেল প্রতীক্ষার অবসান হিসাব\r\n নদীর দুপাশ ছুঁয়ে থাকা সংক্ষিপ্ত ব্রিজ\r\n ভাঙনে সৌখিন কত ভয়ঙ্কর সাবধানে  মুখ বুঝে বেঁচে থাকা প্রতিশ্রুতির পিঠ  মৃতেরা জানে না সম্ভ্রান্ত প্রেমের দাবি-\r\n \r\n   তোকে নিয়ে শুয়ে আছে মুখোশ  তুই একভাবে অন্ধকার তেমনিভাবে আলো\r\n অষ্টাঙ্গে জড়িয়ে আছিস কভার ফাইল\r\n অ্যালবামে অ্যালবামে করিডোর\r\n অস্তিত্বের ব্যর্থ ওলটানো",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:39:00+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "3062901682857536782",
      "title": "অনুপম মুখোপাধ্যায় ",
      "content": "একগুচ্ছ পুনরাধুনিক কবিতা\r\n   \r\n    \r\n   রক্ত  \r\n  ।  পাখির ভিলেনি  ।   উফ  !!!!   ঘুষি মারি যত  ধুলো ভেবে সে শুধুই ক্যামন   পালক খসায়  ।   আঙুলজোড়া চামড়া নিয়ে  দাঁড়িয়ে গেছে হাঁস  ।  তার   জল। আর গেঁড়ি   আমি   কোন পালকে আনি  ।  তুমি অন্য হাতে একা  ।  তোমার চুমু ঠোঁট এই যে ঠোঁটে   রক্ত হয়ে   ঝ  রে  ।  ডেটল  কোন দোকানে দামি  ।  \r\n  \r\n  জন্মান্তর  \r\n  ।  সমুদ্র। গরম হলে মা-মা লাগে  নরম পৃথিবী  ।   স্টোভে লেগে থাকা কিছু  চা-পাতার দাগ  ।  যথা  ।   কাজল ঘিরেছে   ।  আমি। বুঝি   আমার তোমার চোখে  আমার মেয়ের কোলে  ।  মেয়ে  ছেলে হই। আসি  ।  \r\n  \r\n  চিতা   \r\n  ।  কাটা গাছ। তাকে আমি ১-বার দেখি  ১ ফোঁটা মহিমার পাশে। ১ ফোঁটা   সমস্যার। রস  গ    ড়ি        য়ে এসেছে  ।  শুকোতে লেগেছে  ।  জমিদারমশাই। ১ পাকা চিতাবাঘ  \r\n  অজস্র আকাঙ্ক্ষা   ছোপ। তিনি হয়ে আছে  ।  ১ বিন্দুর পরে। কাটা গাছ   অনেকের   নদীতীর খোঁজে  ।  চিতায়চিতায় লেগে   ভাপ হয়ে যায়  ।  \r\n  \r\n  পোকা ও হরিণ  \r\n  ।  সেখানে সৌভাগ্য হয়   সীতার সৌভাগ্যজনক  ।  পোকারা লাফিয়ে ওঠে  চোখের ভেতর  ।  যে পোকাটি স্থির   তার। হরিণের   খোঁজ  ।  কোন বনে পেতে হবে  বলেছে আষাঢ়  ।  \r\n  \r\n  \r\n  গন্ধকোরক  \r\n  ।  রঙ যত কম দাও। সুগন্ধ   বাড়াও  ।  চোখ থেকে ত্বক নিয়ে  করেছি বেড়েছি গেলাস  ।  ঢালো। ঢালো  হরফের  বরফ  রেখো না   ।  দেখার আগেই। দ্যাখো  পেয়েছি তোমায়  ।  \r\n  \r\n  সাদা পাথরের সূর্য  \r\n  \r\n  ।  প্রধান ছুটির দেশ  কম থেকে বেশি হয়  ।  বয়স রেশ  ।  ধপধপে সাদা ১টা পাথরের সূর্য   ওঠার আগে  ।  শেষ  ।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:38:37+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "9107697980209085433",
      "title": "মীরাবাঈ",
      "content": "কেন মীরাবাঈ  ‘অন্য ভাষার কবিতা’ বিভাগে গত ৩ বছরে এখনও অবধি যতজন কবিকে নিয়ে কাজ হয়েছে তাঁরা প্রত্যেকে সমসাময়িক। তাঁরা গত শতকের নব্বুই দশক অথবা একুশ শতকের প্রথমভাগে লিখতে আসা কবি। অর্থাৎ তাঁদের লিখন-কাল আমাদের এই চোখে-দেখা ছুঁয়ে-পাওয়া পৃথিবীর কাল। অ্যাকাডেমিক ভাবে, তাত্ত্বিকভাবে আমরা কবিতার ও কবিদের কাল সূচিত করি। নির্দিষ্ট করি। কবিতার ভাষা, অন্তর্বতী জগৎ ও তার ব্যাখ্যাদান এবং তার চিহ্ন-সঙ্কেত-উপাদান এসবের মাধ্যমেই নির্ণীত হয় সেই কাল। আরও কিছু থাকে বৈকি যা কাল নির্ধারক, নির্ণায়ক। কিন্তু এসব তো ছাপা বইয়ের লেখার কথা। কবির তাতে কী? সাতশো বছর আগে যখন কবীর লিখে ফেলেন, ‘রাম হমারা হমে জপেরে হম পায়ো বিশ্রাম কবীরা’, তখন ‘রাম’-এর সাথে ‘বিশ্রাম’-এর ধ্বনি-অভিঘাত আমার কাছে একালেও লক্ষ্যণীয় হয়ে ওঠে। অথবা, দুশো বছর আগে গালিব যখন মুঘল সাম্রাজ্যের পতনের প্রেক্ষাপটে লেখেন তাঁর অবিস্মরণীয় লেখা ‘চিরাগ-এ-দেয়ার’ (দেবালয়ের বাতি), তখন তার আধুনিক মনস্কতা আমাকে আজও মুগ্ধ করে। কিংবা ‘শ্রীকৃষ্ণকীর্তন’ কাব্যে বড়ু চণ্ডীদাস যখন লেখেন, ‘এ ধন যৌবন বড়ায়ি সবঈ তো অসার—ছিণ্ডিআঁ পেলাইবোঁ গজমুকুতার হার’; যৌবন ছিঁড়ে গজমুক্তার হারের এই মাথা খারাপ ক’রে দেয়া প্রয়োগ আমায় আজও বিস্মিত করে। প্রকৃত কবির ভেতরে সমসময়ের চিহ্ন ও আবেদনের সাথে-সাথে আদি হতে অধুনা সব কবিই বসত করেন। কবি তাঁর এই নিজস্ব মানস ও ঐতিহাসিক চেতনার ঘাতে-সংঘাতে যে-চেতনা লাভ করেন, সেই প্রজ্ঞায় তিনি বর্তমান ও অতীত, অতীন্দ্রিয় অনুভূতি ও প্রত্যক্ষ জগতের মধ্যে ঐক্যসূত্র স্থাপন করেন। অল সং রাইটার্স আর কানেক্টেড ইন আ লং চেইন, পীট সীগারের সেই কথাটা, বন্ধনহীন গ্রন্থিতে গাঁথা কবি-শিল্পীদের ক্ষেত্রেও খাটে। সেই জায়গার থেকে চণ্ডীদাস, কবীর, গালিব, তুকারাম, মীরাবাঈ প্রত্যেকের নির্মাণ কবিতাপ্রবাহের আবহমানে এককাল থেকে আরেক কালস্রোতে ভেসে যাওয়া সাগরিক লবণ ও ফসফরাস। সেই জায়গার থেকে এঁরা প্রত্যেকে আমার সময়ের কবি অথবা আমি তাঁদের সময়ের। কিংবা, এখানে সময়ের ‘আমরা, ‘ওরা’ ব’লে কিছু নেই। আমরা প্রত্যেকেই একইসাথে একটা থালা থেকে রুটি ছিঁড়ে খাচ্ছি।    তবে, আরও কিছু ব্যাপার এখানে আছে। রবীন্দ্রনাথ রানী চন্দকে কথা-প্রসঙ্গে বলেছিলেন, কবিতার বেশিরভাগটাই যেহেতু ইনসাব্‌স্ট্যান্‌শিয়াল, ফলে ভাষার পরিবর্তনের সাথে তার রস অনেকটাই হারিয়ে যায়। যেহেতু তার অনির্বচনীয়তা ফুটে ওঠে ভাষার ব্যঞ্জনা দিয়ে, সময়ের সাথে সে-ভাষার বদল হলে তার রসের সৌন্দর্য ভাবীকালের পাঠকের কাছে সেভাবে আর ধরা পড়ে না।      আমার নিজের মনে হয়, এইখানেই পুরাতনী সাহিত্য-অনুবাদের যথার্থতা। এবং প্রয়োজনীতা। ভাষার ব্যঞ্জনায় যে-রসের সৃষ্টি হয়েছে, সে-ভাষা আজ উজ্জ্বল না থাকতে পারে, ভাষার পরিবর্তনের সাথে তার গৌরব, তার স্বাদ কমে আসতে পারে; কিন্তু সার্থক অনুবাদই তাকে একালের পাঠযোগ্য ক’রে তোলে। এবং নতুন ক’রে তাকে আবিষ্কার ও পুনরুদ্ধারও করে।    ঐতিহাসিক পুনরুদ্ধার, চেতনার ইতিহাস সন্ধান এবং সেকালের সাথে একালের আবহমান রেখাটিকে স্পষ্ট করা—একইসাথে এই তিনটি রেখাকে একবিন্দুতে নিয়ে আসে এ’ কাজ।    অর্জুন বন্দ্যোপাধ্যায় (বাক্‌ পত্রিকা, অন্য ভাষার কবিতা, বিভাগীয় সম্পাদক)   \r\n  \r\n  \r\n       মীরার ঝংকার         রিমি দে  কৃষ্ণপ্রেমে যে দুজন নারী পাগলিনী হয়েছিলেন, তাঁরা হলেন রাধা এবং মীরাবাঈ। রাধা অবশ্য কবি জয়দেবের সৃষ্টি। রাধা কবি কল্পনাপ্রসূত হলেও মিথপুরানে ওঁর উল্লেখ রয়েছে। কিন্তু মীরাবাঈ এক ঐতিহাসিক নারীচরিত্র। রাজস্থানের এক প্রভাবশালী গোত্রে মীরার জন্ম। মেরতার কাছাকাছি  কুদকি (কুরকি) নামে এক গঞ্জে ১৪৯৮ খৃষ্টাব্দে মীরাবাঈ জন্মগ্রহন করেন। ওঁর পিতা ছিলেন যোধপুর শহরের প্রতিষ্ঠাতা মান্দোরের রাও যোধার (১৪১৬-১৪৮৯) পুত্র রাঠোর বংশীয় যোদ্ধা রতন সিংহ রাঠোর। এক কথায় মীরা ছিলেন রাজপুত রাজকুমারী।   শিশুকালেই কৃষ্ণমুর্তির প্রতি আকৃষ্ট হন মীরা। এবং সে সময়েই তাঁকে যে মূর্তি দিয়েছিলেন  এক সন্ন্যাসী, সেটা মীরার কাছেই থেকে যায় সারাজীবন। মীরার এই অত্যধিক ধার্মিক স্বভাবের প্রতি ওর মায়ের সমর্থন ছিল সম্পূরণ। কিন্তু মায়ের অকাল মৃত্যু মীরাকে অসহায় করে তুলল।   চিতোরের রানা সংগার জ্যেষ্ঠ্য পুত্র ভোজরাজের সাথে মীরার শৈশবেই বিয়ে হয়। নব বালিকাবধূ মীরা বিয়ের পরদিনই শ্বশুরবাড়িতে জানিয়ে দেয় যে সে শ্রীকৃষ্ণের সঙ্গে বিবাহ বন্ধনে জন্ম থেকেই আবদ্ধ। মনে হয় যোধা পরিবারের সাহসী রাজকন্যা বলেই একথা বলা সম্ভব হয়েছিল। শ্বশুরবাড়িতে প্রশ্ন ওঠে মীরার ঈশ্বরভক্তি নিয়ে।শ্বশুরবাড়ির পরিবার ছিল কালীভক্ত। খুব স্বাভাবিকভাবেই মীরাকে প্রচুর বিরোধিতার মধ্য দিয়ে  জীবন যাপন পর্ব চালাতে হয়েছে। মীরার স্বামী ভোজরাজ তৎকালীন এক ইসলাম শাসনের বিরুদ্ধে  যুদ্ধে নিহত হন ১৫২৭ খৃষ্টাব্দে। মীরা তখন অষ্টাদশ পেরোন যুবতী। মায়ের মৃত্যুর পর এই ঘটনা ওঁর জীবনে আরো একটি শোক। মীরা উপলব্ধি করলেন পার্থিব প্রেম ভালবাসা ক্ষণস্থায়ী। আরো গভীরভাবে নিমজ্জিত হলেন কৃষ্ণ আরাধনায়। কৃষ্ণ প্রেমের মত্ততা তাঁকে সামাজিক ভাবেও পদে পদে বিব্রত করেছে। পাশাপাশি কৃষ্ণ একাত্মতা মীরাকে বাচিয়ে রেখেছে। স্বামী ভোজ রাজের মৃত্যুর পর দেবর বিক্রমাদিত্য হয়েছিলেন চিতোরগড়ের রানা। উনি দুষ্ট প্রকৃতির লোক ছিলেন। ননদ উদাবাঈ এবং শাশুড়ির প্ররোচনায় মীরাকে হেনস্থা করেছে বহুবার। এমন কি বিষ দিয়ে হত্যা করারও চেষ্টা করা হয়েছে। কিন্ত আপাত দৃষ্টিতে অবিশ্বাস্য মনে হলেও  সর্বজনবিদিত কথা বলাই যায় যে, বারবার মীরা বিপদ থেকে উদ্ধার লাভ করেছেন দৈববলে!! ঠিক যেমন আমরা রামপ্রসাদ, রামকৃষ্ণ প্রমুখের জীবনে অলৌকিক প্রভাবের প্রচুর গল্প  শুনি। সত্যতা তো যার জীবন, তিনি ছাড়া কেউ জানবেন না।   মীরার কৃষ্ণ সাধনা অব্যাহত থাকে। যবে থেকে মীরা কৃষ্ণনাম জপে আসছেন, তখন থেকেই কিন্তু কৃষ্ণভজন লিখছেন। ভক্তর ভক্তিরস বয়সের সাথে সাথেই পরিণত হয়। মীরার ক্ষেত্রেও তার ব্যতিক্রম ঘটেনি। তার রচিত প্রায় পাঁচহাজার ভজনের মধ্যে বারোশো থেকে তেরশো ভজন বিখ্যাত হয়েছে। তিনি বিশ্বাস করতেন সারা বিশ্বব্রহ্মান্ডের একমাত্র প্রভু শ্রীকৃষ্ণ। বৈষ্ণব ভক্তিরসে নিজেকে সম্পুরণ নিমজ্জিত রেখে সাধারণ দরিদ্র মানুষের পাশে থাকার ব্রত গ্রহণ করলেন। পারিবারিক শ্ত্রুতা তাও মীরার পিছু ছাড়েনি। ততদিনে মীরার ভজনও কৃষ্ণভক্ত দের মুখে শোনা যেত।মীরা তারপর রবিদাসের নাম গুরু হিসেবে ঘোষনা করলেন। এবং বৃন্দাবনে কৃষ্ণনাম করতে চলে যান। মীরা নিজেকে পূর্বজন্মের কৃষ্ণপ্রেমে পাগল গোপী লোলিতা মনে করতেন।উত্তরভারতের বিভিন্ন জেলায় ও গ্রামে গ্রামে নেচে গেয়ে  কৃষ্ণনাম জপতেন। মীরার সমস্ত ভজনেই কৃষ্ণের প্রতি মিলনের আর্তি প্রকাশিত।বৈষ্ণব ভক্তি আন্দোলনের সন্তধারার এক অন্যতম ব্যক্তিত্ব হিসেবে দিনকেদিন প্রচারিত হতে লাগলেন।ভক্তিবাদী ধারায় রচিত মীরার ভজন সারা ভারতে জনপ্রিয় হয়ে উঠতে লাগল ।তবে মীরাবাঈ কে নিয়ে তথ্যগুলি কিন্তু বিতর্কের ঊর্ধে নয়। যেমন ওর গুরু হিসেবে রূপ গোস্বামীর নামও পাওয়া যায়।একথা বলাই যায় যে মীরা ছিলেন অভিজাত বংশীয় এক অতীন্দ্রিয়বাদী সঙ্গীতশিল্পী  শুধু নয়, পাশাপাশি কথাকার ও সুরকার। সবচেয়ে বড় পরিচয়, মীরা ছিলেন  সহজিয়া (অসাম্প্রদায়িক) কৃষ্ণ-ভক্ত। ভক্তিভাবের ঘোরেই মীরা কৃষ্ণের সঙ্গে একাত্ম অনুভব করতেন। গিরিধারী মিলনেচ্ছাই অর্থাৎ  লৌকিক যাপনের মধ্যে দিয়ে এক অলৌকিক আকাঙ্ক্ষার তীব্রতাই মীরাকে বিখ্যাত করেছে। স্বর্গীয় অনুভূতি প্রাপ্তির জন্যই সারা জীবন কৃষ্ণনামেই কাটালেন। এই স্বতস্ফূর্ত আবেগই মীরাকে সৃষ্টিশীল করেছে রামপ্রসাদেরি মত।   মীরার ভজন নিয়েও যদি আমরা একটু কাটাছেড়া করি, তাহলেও কিন্তু ওই কৃষ্ণের সাথে মিশে একাকার হয়ে যাবার কথাই বলা হয়েছে, দেখতে পাই। যেহেতু মীরার যাপন পারথিব, তাই ওর ভজনের বিষাদ,বেদনা, হাহাকার এর অনুসংগ গুলোও জাগতিক। মীরার মূল লক্ষ্য প্রেম। তাই খুব স্বাভাবিকভাবেই প্রেমের আর্তি শুধু মানসিক স্তরে আটকে থাকেনি। শরীর কেও ছুয়েছে। খুব এরটিক না হলেও কৃষ্ণের প্রতি মীরার যৌন তাড়না  নানাভাবে প্রকাশ পেয়েছে মীরার ভজনে। মীরা শান্ত ভক্তিতে বিশ্বাসী ছিলেন। নির্গুণ ব্রহ্মত্মের  আধ্যাত্মিকতায় মীরার আস্থা থাকলেও হৃদয়, মন ও মন্দিরে কৃষ্ণকেই ঠাই দিয়েছিলেন। প্রভুর প্রিয়া রূপেই নিজেকে সমর্পণ  করেছিলেন। প্রভুর প্রিয় রং গোধূলিতে মিশে যাবার বাসনার কথাও মীরা ব্যক্ত করেছেন। মীরার ভজন বৃন্দাবনে  ব্রজ বা  হিন্দিভাষায় বেশি গীত হয়। রাজস্থানী ও গুজরাটি ভাষায়ও  অনুদিত হয়েছে।  মীরার ভজন কে মীরার পদ বা পদাবলীও বলা হয়। ইংরাজী ভাষায় মীরার পদ্গুলি অনুদিত হয়। এছাড়া হিন্দি ক্লাসিক্যল ট্র্যাডিশন শিরোনামে মীরার কবিতাগুলি অনুবাদ করা হয়। পরবর্তীকালে মীরার সংগী হিসেবে কবীরের নাম উঠে আসে। বেনারসে কবীরের সাথে ঘনিষ্ঠতা মীরাকে সামাজিকভাবে প্রশ্নের মুখে ফেলেছিল। তখন মীরা মনে হয়  ধর্মভাবের প্রভাবে  সমস্তরকম ক্ষুদ্রতার ঊর্ধে চলে গেছেন। তাঁকে আর কিছুই স্পর্শ করতনা।একদম শেষদিকে মীরাকে সন্নাসীনিরূপে  দ্বারকায় দেখা গিয়েছিল। ১৫৪৭-এ উনি দেহ রেখেছেন শোনা যায়। ভক্তিবাদের অন্যতম পথিকৃত ছাড়াও একজন লড়াকু নারী হিসেবে মীরার প্রতি আমার ব্যক্তিগত শ্রদ্ধাও অপরিসীম।   অংশুমান পালের কাছে আমি সত্যি কৃতজ্ঞ। নববর্ষের অনুষ্ঠানে উনি আমাকে মীরাবাঈ-এর কবিতার একটি ইংরেজী অনুবাদ দেন সেটিকে বাংলায় অনুবাদ করার জন্য।  আমি ওটার একটি ভাবানুবাদ করি। আর তার পর থেকেই মীরাকে পড়া শুরু হয়। ধীরে ওর লেখার প্রতি অনুরাগ জন্মায়। পাশাপাশি অর্জুনের তাগাদা আমার মীরাপ্রেম বাড়িয়ে দেয় আরো একটু । মীরার লেখার কিছু ভাবানুবাদ পাঠকদের জন্য রইল।   © রিমি দে   \r\n  \r\n  ১  ভ্রমণে  যোগীসঙ্গ  করি  \r\n  সে বলে,  “শোন স্তব্ধতা  শোন শিরা ও প্রবাহ  রক্তগান”  মননে যোগীসঙ্গ করি  টের পাই রাত ও শান্তর ভিতর  \r\n  আমার ভিতর  প্রবেশ করছে গোটা পৃথিবী  \r\n  ২  থাকব আমি তোমার স্নানে করব অনুভব  গভীর জলে তিমি হয়ে নীরব কলরব  তুমি যদি অরণ্যগান বৃক্ষভরা ফল  তখন আমি শাকাহারি ছাগ নির্ভেজাল  তন্ময়তা তোমাতেই আর তুমি ভর্তি প্রাণ  এক আত্মা এক প্রাণে অনুভবী টান  ধ্যানমগ্ন গিরিধারী জপ জপমালা  আমিও গুটিকা তারই বৃহৎ তাতে ঢালা  নতমুখী ভক্ত তুমি ক্ষুদ্র পাথর ছায়া  পর্বতে আনত আমি শুদ্ধ তোমার মায়া  পান করেছ পরমানন্দ পান করেছ দুধ   প্রভুতে নিবিষ্ট আমি ত্যাগ করেছি ক্রোধ  ঘর ছেড়েছে বর ছেড়েছে কৃষ্ণে মাতোয়ারা  কানাঘুষো গলিতে ডাঙায় নপুংসকের  তাড়া  কৃষ্ণে  মগ্ন কৃষ্ণে ভগ্ন কৃষ্ণভরা গান  একতারা আর ভাবের ঘরে  মীরার কলতান   \r\n  ৩  কালো ভস্মও বর্ণহীন দেখি  দেখি মেঘের পাহাড়  বৃষ্টিভাঙা   জল আর জল  বৃষ্টিমাখা সবুজের ঢল ও উৎসব                              প্রেম ও ঈশ্বর  ঘরের দুয়ার ভাসিয়ে দূর দেশে বিদায় নিয়েছে  \r\n  আমি বিচ্ছেদ ও বিষাদ বলি—   তুমি আপদ বিহীন  মীরার                                ভগবান ও ভালবাসা   \r\n  ৪  তুমি প্রিয় তুমি আঁধার মধুর ভালবাসা  গাল মন্দ করো না সখা আমার চির আশা  স্নিগ্ধ তোমার দেহে আমি রম্য তোমার প্রেমে  তোমার টানেই গানের ধরা চিত্তে প্রবল নামে  কাঁদতে থাকি প্রভুর জন্য গোধূল ছোঁয়া বুনি  জীবন জীবন তোমার শরীর আমার দেহেই শুনি  \r\n  ৫  আমি ও তুমি  অটুট  ভঙ্গুর  নই            হীরের মতন  \r\n  পদ্ম ও জল       একে অপরের  তেমনি  আমিও তোমাতেই হারিয়েছি জানু  \r\n  ফিরে এস প্রাণ   \r\n  ৬   এস রাজাধিরাজ  \r\n  দেখ কুঁড়ি ও বিকশিত ফুল  সুগন্ধি  আশিরনখ  কত যুগ ও জন্ম  অপেক্ষারা আমার  \r\n  পূর্ণ কর        হরিময় আমি  \r\n  ৭  তীক্ষ্ণ সূঁচে বিদ্ধ করো পোড়াও ভয়াবহে  বাধ্য আমি সোনার কলস বাধ্য নদী মোহে  ভীষণ তুমি রূপের ধারা গহীন গিরিধর  বসুন্ধরার অন্ধকারে মীরার মনোহর    \r\n  © ভাষান্তর: রিমি দে",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:38:28+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "8182803975572393241",
      "title": "সমীর  রায়চৌধুরী  ",
      "content": "সমীর  রায়চৌধুরী      (১ লা নভেম্বর, ১৯৩৩- ২২ শে জুন, ২০১৬)   \r\n  হাংরি আন্দোলনের অন্যতম কাণ্ডারি সমীর রায়চৌধুরী ১৯৩৩ সালের ১ লা নভেম্বর পশ্চিমবঙ্গের পানিহাটিতে জন্মগ্রহণ    করেছিলেন। ভারতবর্ষের বুকে তাঁর পরিবারের সাংস্কৃতিক মর্যাদা ঈর্ষাযোগ্য। বহু শিল্পী, স্থপতি, চিত্রশিল্পী আর সঙ্গীতজ্ঞের জন্মদাতা এই বংশের অন্যতম রত্ন তাঁর পিতামহ লক্ষ্মীনারায়ণ ছিলেন উত্তরপাড়ার সুবিদিত সাবর্ণ রায়চৌধুরী পরিবারের রক্ত সম্বন্ধীয়। তিনি প্রখ্যাত সাহিত্যিক রুডিইয়ার্ড কিপলিং এর পিতা জন লকউড কিপলিং এর কাছ থেকে চিত্রকলা আর ব্রোমাইড কাগজে স্থির চিত্র সংরক্ষণের শিক্ষা গ্রহন করেছিলেন যখন জন অধুনা পাকিস্তান আর তৎকালীন অবিভক্ত ভারতের লাহোর মিউজিয়ামের কিউরেটরের দায়িত্বে ছিলেন। তার অধীত বিদ্যাকে প্রসরণ ও বিকাশের তাগিদে ১৮৮০ সালের মধ্যভাগে তিনি ভারতবর্ষের প্রথম ভ্রাম্যমাণ প্রতিচ্ছবি ও চিত্রশিল্প সম্পর্কিত সংস্থাটি স্থাপন করেন যার দায়িত্ব পরবর্তীতে সমীর রায়চৌধুরীর পিতা রঞ্জিত রায়চৌধুরী (১৯১৬-১৯৯১) গ্রহণ করেন। তাঁর মা অমৃতা (১৯১৬-১৯৮২) ছিলেন উনবিংশ শতাব্দীর নবজাগরণের আলোকপ্রাপ্ত আধুনিক মনস্ক এক পরিবারের আত্মজা। শ্রী লক্ষ্মীনারায়ণ রায়চৌধুরী ১৮৮৬ সালে বিহারের পাটনায় একটি স্থায়ী \"Photography cum Painting Shop\" স্থাপন করেছিলেন। পূর্ব মর্যাদার স্মৃতি বিজড়িত এই শহরেই ১৯৬১ সালের নভেম্বর মাসে সমীর রায় চৌধুরী তাঁর সুযোগ্য ভ্রাতা মলয় রায়চৌধুরী, দেবী রায় আর শক্তি চট্টোপাধ্যায়কে নিয়ে জন্ম দেন বাংলা কাব্যসাহিত্যের এক নব্যধারা, হাংরি আন্দোলনের সেই সময় তাঁর পিতৃব্য শ্রী প্রমোদ রায়চৌধুরী ছিলেন পাটনা মিউজিয়ামের চিত্রকলা ও স্থাপত্য বিভাগের সর্বময় দায়িত্বে। \r\n  \r\n  \r\n  সমীর রায়চৌধুরীর  প্রাতিষ্ঠানিক পড়াশুনা কলকাতার সিটি কলেজে যেখানে তাঁর সহপাঠীরা ছিলেন দীপক মজুমদার, সুনীল গঙ্গোপাধ্যায় আর অনিন্দ্য বাগচি। সেইসময় (১৯৫৮) তারা \"কৃত্তিবাস\" প্রকাশের উদ্যোগে ব্যস্ত। সমীর রায়চৌধুরী এই গোষ্ঠীর সক্রিয় সদস্য হিসাবে নিজেকে আবিষ্কার করেন। অনেকেই আজ হয়তো বিস্মৃত হয়েছেন অথবা অজ্ঞাত আছেন যে সুনীল গঙ্গোপাধ্যায়ের প্রথম কাব্যগ্রন্থ \"একা এবং কয়েকজন\" তাঁরই ব্যাক্তিগত উদ্যোগ আর অর্থসাহায্যে প্রকাশিত হয়েছিলো। যখন দীপক মজুমদার \"কৃত্তিবাস\" ছেড়ে যান, আনন্দ বাগচি, উৎপল কুমার বসু, সন্দীপন চট্টোপাধ্যায়ের সঙ্গে সমীর রায়চৌধুরীকেও \"কৃত্তিবাস\" থেকে সরিয়ে দেওয়া হয়। গোষ্ঠী বিচ্যুত হয়ে তিনি \"Marine Fisheries Expert\" হিসাবে এক জাহাজে চাকরী নেন যে পর্যায়ে তাঁকে অধিকাংশ সময় আরব সাগরেই কাটাতে হতো। তাঁর প্রথম কাব্যগ্রন্থ \"ঝর্নার পাশে শুয়ে আছি\"-তে এই পর্বের যাবতীয় রূপকল্প পূর্ণ কাব্যময়তায় চিত্রিত। সমুদ্র পরবর্তী অধায়ে তিনি স্থানান্তরিত হন Inland Fisheries-এ, যা তাঁর মতো কবিকে এক সুবর্ণ সুযোগ এনে দেয় ভারতবর্ষের প্রত্যন্ত ও প্রান্তিক নদী ও সমুদ্র তীরবর্তী গ্রামগুলিতে বসবাসকারী দরিদ্র থেকে দরিদ্রতম জেলে, মাঝি, জাল বোনার কারিগর পরিবারগুলির অবিচ্ছ্যেদ্য অংশ হয়ে ওঠার।   \r\n  প্রায় তিন দশক ধরে কবি চাঁইবাসা, দুমকা, ডালটনগঞ্জ, ভাগলপুর, মজহফরপুর, দ্বারভাঙ্গার মতো উপজাতি অধ্যুষিত অঞ্চলগুলিতে ঘুরে বেড়িয়েছেন। বাংলা সাহিত্যের ইতিহাসে এই জায়গাগুলি প্রায় উপকথার পর্যায়ে পৌঁছে গেছে এখন কারন সমীর রায়চৌধুরী প্রতিটিকে হাংরি আন্দোলনের যাবতীয় কবি, লেখক, চিত্রশিল্পীদের সম্মিলন আর সৃষ্টিশীলতার কেন্দ্র হিসাবে গড়ে তুলেছিলেন। এই পর্বে তিনি অন্যতম মৌলিক এক চিন্তাধারার জনক হিসাবে আবির্ভূত হন যাকে বিখ্যাত ভাষাবিদ ডঃ প্রবাল দাসগুপ্তা \"আধুনান্তিক\" নামাঙ্কিত করেছেন। উপজাতি অধ্যুষিত প্রদেশে তাঁর বসবাসকালে বহু তরুন লেখক, কবি, শিল্পী এবং চিত্র নির্মাতারা তাঁর সঙ্গে সাক্ষাতের উদ্দ্যেশ্যে যেতেন। তাদের মধ্যে বিশেষ উল্লেখযোগ্যরা ছিলেন অকটাভিও পাজ, আলেন গিনসবার্গ, পিটার আলেভিস্কি, গ্যারি স্নাইডার, বাসুদেব দাসগুপ্ত, সুবো আচার্য, ত্রিদিব মৈত্র, আলো মিত্র, রাজকমল চৌধুরী, ফনিশ্বরনাথ রেণু, ধর্মভীর ভারতী, সন্তোষকুমার ঘোষ, এইচ এস বাৎস্যায়ন অজান্য, ফাল্গুনী রায় প্রমুখ। শক্তি চট্টোপাধ্যায় দুই বছরের বেশী তাঁর সঙ্গে চাইবাসায় কাটিয়েছেন। বর্তমান যুব কবি সমাজ ও লেখক গোষ্ঠীর সামনে সমীর অন্যতম উল্লেখযোগ্য এক আদর্শ।   \r\n  \r\n  \r\n  সৃষ্টিশীলতা সমীর রায় চৌধুরীর রক্তে বিবিধ রূপে প্রবহমান। জীবনের একেবারে শুরুর দিকেই তিনি আর মলয় রায়চৌধুরী বহু নাটকের নির্দেশনা দিয়েছেন। তাঁর দ্বিতীয় কাব্যগ্রন্থ \"আমার ভিয়েতনাম\" যার প্রেক্ষাপট ভিয়েতনাম নয়, বরং এমন এক ব্যক্তির অনুভূতির উপর আধারিত যে অন্য একটি পৃথিবীর অধিবাসী আর প্রতিদিনের যুদ্ধের অমানবিক, ভয়াল খবরে বিধ্বস্ত। এর প্রায় এক দশক পর প্রকাশিত হয় তাঁর তৃতীয় কাব্যগ্রন্থ \"জানোয়ার\"। হাংরি আন্দোলনের লেখকদের মধ্যে তাঁকে শব্দ সৃষ্টি আর ভাষার কৃত্তিমতাকে জাদুকরী উপস্থাপনার গুরু হিসাবে স্বীকার করা হয়। ১৯৯০ সালের গোড়ার দিকে সমীর রায়চৌধুরী কলকাতার স্থায়ী বাসিন্দা হয়ে যান এবং নিজের পত্রিকা \"হাওয়া ৪৯\" এর পত্তন করেন। সংস্কৃতে \"উনপঞ্চাশ বায়ু\" অবচেতন মনের অবস্থাকে নির্দেশ করে। তিনি \"হাওয়া #৪৯\" প্রকাশনা সংস্থারও সূচনা করেন যেখানে মলয় রায়চৌধুরী Creative Consultant হিসাবে যোগ দেন।  এই পত্রিকা এবং প্রকাশনী লক্ষ্যনীয়ভাবে উন্নাসিক বাংলা সাহিত্য সমাজকে পরিবর্তন করে দেয়। এক সময় যে মানুষরা হাংরি আন্দোলনকে নিন্দনীয় ব্যাখ্যা করতেন এমনকি নিচু দেখানোরও চেষ্টা করতেন, তারা পক্ষ পরিবর্তন করে ফেলেন দ্রুত। রায়চৌধুরী ভ্রাতাদ্বয়ের জীবন ও সাহিত্যকর্ম গবেষণার বিষয় হয়ে উঠতে শুরু করে।   \r\n  বাংলার অচলায়তন দোষে দুষ্ট সাহিত্যিক পরিমণ্ডলে হাংরি আন্দোলন এক নবজোয়ার এনে দেয়। সমীর রায়চৌধুরী তাঁর জীবদ্দশায় ভারতবর্ষে \"অধুনন্তিক\" বিষয়ক বহু বিতর্ক ও তত্বের ব্যাখ্যা সুস্পষ্ট করেছেন বিভিন্ন লেখার মধ্যে দিয়ে। বিশেষত বাঙালী মানসে, শিল্প-সাহিত্য- সংস্কৃতির আলোচকেরা \"অধুনান্তিক\"-কে হাংরি আন্দোলনের Post Modern রূপ হিসাবেই দাবী করে থাকেন । তিনিই মূলত ভারতবর্ষের সাহিত্যিক পরিকাঠামোয় উত্তর-আধুনিক কাব্য চর্চার আদি প্রবক্তা। পুরাতনপন্থীদের শনাক্তকরনে তাঁর নিজস্ব উদ্ভাবিত শব্দটি ছিল \"বহিরঙ্গ\"।   \r\n  \r\n  \r\n  ২২ শে জুন, ২০১৬ সালে  তাঁর লৌকিক প্রয়াণে ‘বাক্’ পরিবার শোকস্তব্ধ। ক্রান্তদর্শী কবিরা তাদের সাহিত্যকর্ম ও চিন্তাধারার জগতেই লাভ করেন অমরত্ব। তাই সমীর রায়চৌধুরীর আত্মার চিরশান্তি কামনায় \"এই মাসের কবি\" বিভাগ তাঁকেই উৎসর্গ করে আমরা শ্রদ্ধা জ্ঞাপন করলাম।   \r\n  প্রণাম সমীর-দা।                                                            (ভূমিকা ও গ্রন্থনা- সোনালী চক্রবর্তী)  \r\n  সংস্কৃতি   \r\n  \r\n  ফার্নিচারের দোকানে চেয়ারের হাজিরা ছিল সরাসরি ব্যবসাদারির  খদ্দের আর দোকানদারের গজিয়ে-ওঠা দরদাম  এক অপেক্ষমাণ পণ্য  ছিল মালিকানার অন্বেষণ  অর্থময়তার তাগিদ  আটমাত্রা ছিল দোকানির  ছমাত্রা যোগ করলেন ক্রেতাবিশেষ  বেচাকেনা-কাটতি প্রথক শব্দমালার অধীন  প্রতিমূহূর্ত ক্রয়লেখায় প্রদর্শনযোগ্য  যেমন ক্যাশমেমো নেই কালানুক্রমিকতায় চেয়ারের সমর্থক  তারো আগে কাঠ শ্রম পালিশ সময় সংখ্যা  বা তোরে আগে কেবল অনিশ্চয়তায় সম্ভাবনার প্রস্ফুট  এখন এই রেস্তোঁরায় ক্যাশমেমো বলতে চা টোস্ট ওমলেট  আপ্যায়নের সাময়িকতায় বিশিষ্ট  খদ্দের খুঁজছে অথচ নিজের জন্য নয়  যেভাবে সম্ভাবনা অনিশ্চয়তায় প্রস্ফুট  যেভাবে আরামকেদারা হয়ে উঠেছিল রক্ষণকামী  স্বপ্নের চেয়ে স্মৃতি রোমন্হনে পটু  যেভাবে প্রতিমুহূর্তে জৈবিক হয়ে উঠতে চায় সাংস্কৃতিক!  হাতলওলা চেয়ারে পেয়ে বসে অহংকার  \r\n      টেক্কা বিষয়ক জটিলতা   \r\n  \r\n  যাঁরা নিয়মিত তাস খেলেন বা তাসখেলার মারপ্যাঁচ দেখে আসছেন  তাঁরা লক্ষ করেছেন ব্রিজ রামি ব্রে তিন তাস  বিন্তি ফিশ টোয়েন্টিনাইন তাসের অনেক ভূবন  কখনো টেক্কা বিশ্বজয়ী তুরুপের তাস  কখনো গোলামের চেয়ে খাটো আবার দহলার চেয়ে মানমর্জিতে বেশি  কখনো হরতনের টেক্কা চিড়িতনের টেক্কার চেয়ে কেউকেটা  কখনো কাগাবগা চুনোপুঁটি  যত খেলা বদল হয় পালটায় টেক্কার কদর আর তার প্রাণপ্রাচুর্য  যে কোনো রাউন্ড খেলার শেষে শুরু হয়ে যেতে পারে  রুইতনের টেক্কা নিয়ে ভয়ংকর বিতর্ক  একটা অবস্হানকে বলা যেতে পারে ইসকাপনের টেক্কা ফেলার যথাসময়  একটা খোপকে সনাক্ত করা যায় হরতনের টেক্কা পাশ করে যাওয়ার অবসর  মনে হতে পারে পিট পাওয়া নিয়ে শুরু হয়ে গেছে  হাইজেনবার্গ আর শ্রোয়েডিংগারের মধ্যে জগৎ বিচারের মৌল মতান্তর  আমরা জেনে গেছি দুরকমের উঠকিস্তি প্রত্যেক রাউন্ডে অসংখ্য সম্ভাবনা  কখনো মানুষ উঠবে সিঁড়ি থেকে যাবে স্হির  কখনো সিঁড়ি ক্রমাগত উঠে যাবে মানুষ নড়বে না  তবে ক্রমশ এভাবে নিশ্চিত হওয়া যায় চারটে টেক্কার  কোনো সুনিশ্চিত হাতযশ নেই  আর তাসখেলা কোনো সরলতা পরখ করার আয়োজন নয়  কেননা শেষাবধি সংশয় থেকে যেতে পারে  চিড়িতনের পাঁচ পিটের পর হরতনের টেক্কা বের করা ঠিক ছিল কিনা…  \r\n  \r\n  প্রকৃতি    \r\n  বলতর পারেন স্যার আজকাল কার প্রকৃতি মারহাব্বা যাচ্ছে  মকবুল ফিদা হুসেন নাকি বিকাশ ভট্টাচার্য  রেফারেন্সের জন্যে ওল্টাতে পারেন সেন্ট পারসেন্ট নেচার ওরিয়েন্টেড জীবনানন্দের রূপসী বাংলা  এ-ব্যাপারে যুৎসই টিপস নিয়ে আসতে পারেন মনসিজ মজুমদারের কাছ থেকে  শিববাবুর সেজো বা মেজো, যে মেয়েটির নাম ছিল প্রকৃতি সে তো বায়োটেকনোলজি শেষ করে  বেশ ডাঁসালো এন আর আই বিয়ে করে চলে গেছে ক্যালিফোর্নিয়া না উরুগুয়ে  বছরে বছরে ছেলেপুলে নিয়ে এসে বড়ো হওয়া দেখিয়ে যাবে সল্টলেকের মা আর ছুটকি পিসিকে  এবার ভেবে দেখা যাবে হেলেন কার্টিসের নিমকের কাছে যাব  নাকি ডাবরের মার্গোহয়ে রাখা থাকবে মাসকাবারির ফর্দে  দিনক্ষণ তিথির পাশে একাদশি আর পূর্ণিমা কবে কবে যেন বাতের ব্যথা বাড়ে  ড্রইংরুমের ক্যালেন্ডারে শক্তি চাটুজ্জের কবিতার প্রেরণা হয়ে ঝুলে থাকো  ভাটপাড়ার নিতাই আর নিখিলেশ দু'চার দিনে হয়তো টোটকা ব্যাংক খুলবে  খনার বচনের সঙ্গে পাঞ্চ করে প্রোপোজাল ছাড়বে ই-কমার্সে  শুধু ঘরে বাইরে দু-একটা শাঁসালো মাল্টিন্যাশানাল স্পনসর চাই  এসো, মামণি খুকুসোনা শিশি বোতলের মধ্যে হার্বাল হয়ে ঢুকে পড়ো—  শোনা যাচ্ছে পোস্টমডার্ন ব্যাপারটা নাকি রাইজোম্যাটিক ঘাসেদের মতো  ছাড়াছাড়ির চেয়ে জড়াজড়ি জাপটাজাপটি হাম্পিমাম্পি আরাফত মার্কা—  চিরকাল হন্যে হয়ে সাদাসাপটা সরজমিন স্বদেশ নিভুঁই খুঁজে যাওয়া…   \r\n  \r\n  প্রাসঙ্গিক  \r\n  \r\n  চুম্বকের ঠিক মাঝখান থেকে ঘুমন্ত জলাশয় ভেসে ওঠে  ক্রমশ ফুরিয়ে-আসা জন্মদিনের মোমবাতি দ্রুত নিভিয়ে দেয়  বিষুবরেখার কাছাকাছি দুপুর হলে বর্ষা নামে  একটা ছটফটে ঢেউ মুঠোয় তুলে দেখে নেয়  চুম্বকের ঠিক মাঝখানে আছে আকর্ষণ আর প্রত্যাখ্যান  এক-এক সময় তারা শুধু পোশাক বদল করে  একজন যখন রাতের পোশাকে সাজে অন্যদিক তখন স্বপ্নভাঙার ঘোরে  ঘুমন্ত জলাশয়ের গল্প শোনায় কেননা দিকচিহ্ণ যার নাগালপ্রিয়  তার কোনও মধ্যবিন্দু আছে কি না আর যদিও বা থাকে  সেখানে সেই আকর্ষণ ও প্রত্যাখ্যান কীভাবে পাশ ফেরে  কেননা শেষ ট্রেনের প্রসঙ্গ এলে পাশাপাশি একটা তারিখের কথা ওঠে  \r\n  \r\n  \r\n  নিত্যযাত্রী    \r\n  যেভাবে একফালি মেঘের জলদেশে কিছুকাল থেকে আসে  ঝর্ণার আপেলবাগান পেরিয়ে যাওয়া,  গা বাঁচানি যানজট বা সাজানো পথ অবরোধের সঙ্গে পেরোতে চাওয়া  সময়ের সম্পর্কের কথা আমরা জানি;  কেননা শেষাবধি ঈশ্বরও তো দু'রকমের , হয় সে মানুষের মতো দেখতে নয়তো কোনো কিছুরই মতো দেখতে নয়, অর্থাৎ যাকে বলা হয় নিরাকার-  সাবঅ্যাটমিক লেভেলে বাড়তে থাকে ফাঁক দিয়ে গলে যাওয়ার মনোভাব  ন'টা পঁচিশের যানজটে আটকে যায় রিংকুদের স্কুল যাওয়ার সময়  মিস্টার সান্যালের অফিসটাইম ভবতোষবাবুর কার্যক্রম  পিছিয়ে যায় পথের ধারের গাছটিতে ফুল আসার সময়  আর বেশ কিছু সময়মনস্ক কীটপতঙ্গের বিলিব্যবস্হা,  যেভাবে ফল ঠোকরানো পাখিদের তোড়জোড়  স্হিরভুলুনি প্রজাপতিদের উড়ে যাওয়ার দিকে লক্ষ্য রাখে—  গণিতেও একই সঙ্গে কথা ওঠে সসীম অসীম আর অপরিমেয়ের সূক্ষ্মের  গাড়িঘোড়া শব্দটি থেকে ঘোড়া বেরিয়ে চলে যায় নিখিলের আস্তাবলে  তবু জানা হয়ে ওঠে না অনিত্যযাত্রী নারদের বাহন কেন ঢেঁকি শীতলার গাধা  যান চলাচল ইশারাময় করে তোলে ট্র্যাফিক সংকেত পেছনে খালাসি  পথঅবরোধের সঙ্গে দূরদর্শীরা মিলিয়ে দেন পারানির কড়ি…  মর্ত্যধামে মার খাচ্ছে সুধীরের অটোরিক্সার খেপ তার কামাবার সময়  তবু সম্পর্কের জটিলতার ঈষৎ হদিস দিতে  পেছনে লেখা আছে ‘বৌদির আশীর্বাদ'  \r\n  \r\n  \r\n  ক্ষেত্রজ   \r\n  \r\n  সারা ভারত জুড়ে এত কলাবতী কেন—  পড়েছি, কলাবতী বায়ু প্রসব করলে অযোনিসম্ভূতা  রাধিকার জন্ম  দেখেছি,শুঁয়োপোকা আরোহে প্রজাপতি  উচ্চগ্রামে স্বরলিপি স্বর পাল্টায়, প্রত্যেক শব্দ  উচ্চারিত হলে কিছু বায়ু তার পেটে থেকে যায়…  তবে কি মানুষের জীবনটাই শব্দের গতিবিধি…  বায়ুতরঙ্গের চলাফেরা…  কে জানে আবার নিম্নচাপ কবে…  কলাবতী জানে  আছেন এক কলাবতী সত্যনারায়ণে…  \r\n       হণির ভিতর দিয়ে দেখা যায়      জাহান্নামে যাক গ্রহ নক্ষত্রসমুহ ভেঙে পৃথিবীও যাক জাহান্নামে,  লাথি মেরে সব ভেঙে চুরমার করে দিলে কাল আমি সহাস্যবদনে  হাততালি দিয়ে মঞ্চে কোনরূপ গ্লানিহীন নুরেমবার্গের আদালতে  তুড়ি মেরে কাঠগড়া গুঁড়িয়ে তোমাদেরও পারতাম ভেল্কিসুবিস্তারে|  সৌরমণ্ডলের পথে তছনছ পৃথিবীর অন্ধকার ফেরী আবর্তন  কোনোরূপ রেখাপাত সম্ভব ছিলোনা গ্রন্থে হৃদয়ে মেধায়,  আমার শরীর ঘিরে ইহুদির হিন্দুশিখমুসলিমের  আততায়ী আদর্শের ঘৃণ্য রক্তপাত--  আমাকেও জয়োল্লাস দিয়েছিল মুত্রপাতে পোষা রাজনীতি|  তোমাদের আস্ফালনে বিনয়ী মুখোশ ঘিরে আমার হণির জন্মদিন  আমারই মুখোশ ধরে টান মেরে ছিঁড়ে ফেলে আর্ত চিত্কারে--  ধান উত্পন্ন হওয়ার গন্ধ এখন পেয়েছি শুঁকে কৃষকের উর্বর শরীরে,  কুমারী মহিলাদের মসৃণ উজ্জ্বল দেহে বহুবার হাত রেখে উত্তর নিরিখে  পরাগ চমকে ওঠে, স্পর্ষ করে নারীর সমগ্র দেহ জুড়ে  আশ্রয়ে ছড়ানো আছে পীত এক ধরনের মিহিরুখু বালি|  ক্রমে এই সমস্তই নাভির ভিতরে আনে রুদ্ধ আলোড়ন,  জেগে ওঠে মৃগনাভি, চেয়ার টেবিলে গ্রন্থে অম্লান মাঠের ভিতরে  ধূ ধূ রিক্ত প্রান্তরের দিকে শাবক প্রসব করে রঙিন প্রপাত,  চারিদিকে ফলপ্রসূ হয়ে গেছে রাশি রাশি প্রতিহারী ধান--  \r\n  মনে হয় বহুক্ষণ মাঠে মাঠে গড়াগড়ি দিয়ে বিছানায় উঠে আসে নারী  ক্ষুধার্ত শিকড়গুলি ঢুকে যায় নীড় আস্বাদনে;  তখনই উত্পন্ন হওয়ার গন্ধ জাগে, কৃষকের উর্বর শরীরে|  প্লুত আবছা আঁধারে আজ তাই বারংবার মনে হয় পৃথিবীর সহজ সুদিন  ফিরে এলে সুধাশান্তি,  \r\n  আমার হণির জন্য তোমাদের কাছে আমি ঋণী চিরদিন|  \r\n  \r\n  \r\n  চিড়িয়াঘর   \r\n  \r\n  কবিতার পাখি  তুমি কোনোকালেই জীববিজ্ঞানের পাখি নও  শ্বেনপক্ষী শুকপাখি গড়ুরের বংশজ তুমি  অ্যাখ্যানমর্মরে ঝরে তোমারই পালক  তুমিই তো বারবার বাকসিদ্ধ হয়েছ ছাপ্পান্ন ভোগে  একান্নবর্তী পরিবারের নিসর্গভরসা  পরিযায়ী তুমি যে দিকে যাও তোমারই অপেক্ষায়  বিষধর একমাত্র হাওয়ামোরগ  আজো শব্দ ঠুকরে খেয়ে বেঁচেবর্তে আছো   \r\n  \r\n  আনুভূমিক  \r\n  …আমার মা আজকাল দিনদিন ছোটো হয়ে যাচ্ছে…  একই স্পেসে আলাদা সময়ে  দুই তাসুড়ে  নবগাঁর জয়ন্তর চাঁদ আর উরুগুয়ের ফেদেরিকোর সূর্য  অনলাইনে তাস খেলছে  পিঠ কুড়োচ্ছে  যশোদার কোলে ভূমিষ্ঠ আনুভূমিক  বাড়ছে দেশকালের স্পর্ধা  ব্রিজ খেলছে  অঅসেতুসম্ভব সেতুবন্ধন  \r\n  গোলাকার ভূমন্ডলে ঘটমান পৃধিবী ত্রিকোণ  \r\n  কবিতার নদীর প্রেমিক কোলাহল  নির্জনতা কোলা হলের প্রেমিকা  ত্রিকোণ প্রেমের ফাঁদে  আজও নদী আঁকাবাঁকা   \r\n  \r\n  অধুনান্তিক  \r\n  \r\n  যারা আস্ত রসগোল্লা একবারে মুখে পুরে দেয়  আর যারা ছোটো করে ভেঙে থেমে থেমে খায় অথবা  চারটে নিলে এক-আধখানা এঁটো প্লেটে ফেলে রাখে  সেইসব আচরণের সামাজিক অবস্হান নিয়ে ভাবতেন রোলাঁ বার্থ  তিনি বঙ্গসংস্কৃতির রসগোল্লার সঙ্গে পর্তুগিজ অভিযাত্রীদের  মিষ্টান্নপ্রীতির খুঁটিনাটি সূত্রগুলি জানেন, যেভাবে রসগোল্লার সঙ্গে  ইউরিয়া বা চিনি-কেলেঙ্কারির হদিশ রাখেন স্বাধীনোত্তর সাংবাদিক লবি  অথবা বাতাসার সঙ্গে ঈশ্বরের আরাধনার যোগসূত্র জানতেন পতঞ্জলি  রসগোল্লার সঙ্গে কমলাভোগের বা রসমুন্ডির পার্থক্যকে  হালুইকর ও মোদক সম্প্রদায়ের জাতিগত ইতিহাসের দিক থেকে  দেখা হবে কিনা সে বিষয়ে গুরুত্বপূর্ণ বিতর্কে অনায়াসে  নিয়ে যাওয়া যেতে পারে পিছড়াবর্গ আন্দোলনকারীদের সঙ্গে  বস্তুবাদী দ্বান্দ্বিকতার সম্পর্কসূত্র একসময় জানতেন মাননীয় সুভাষ চক্রবর্তী  অবশ্য ভবাপাগলা বলে গেছেন রসগোল্লার সঙ্গে আমেজে  গোল্লায় যাওয়ার সম্পর্ক নিছক রসবোধের যার জ্যামিতিক  সাদৃশ্য-বর্ণনা পাওয়া যাবে গোল-গল্পে বা গোল-কবিতায় তবে  লেডিকেনির বদলে যাঁরা রসগোল্লা ভালোবাসেন  হলফ করে বলা যায় তাঁরা কোনোমতেই আর যাই হোন বর্ণবিদ্বেষী নন  কেননা আগ্রহের বা উদগ্রীবের যাবতীয় কূটরহস্য রাখা আছে  লোকায়ত অন্ধকারে উৎবিড়ালরা অহোরহ যেখানে অতর্কিতে হানা দেয়…",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:38:15+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "3818058298555088598",
      "title": "অ্যালিসা ভ্যালেজ",
      "content": "অ্যালিসা ভ্যালেজ :  \r\n  সমসাময়িক আলবানিয়ার গুরুত্বপূর্ণ কবি অ্যালিসা ভ্যালেজ। ১৯৮২ সালে আলবানিয়ার বন্দর শহর ভ্লোরায় জন্মগ্রহণ করেন অ্যালিসা। তিরানা বিশ্ববিদ্যালয় থেকে আলবানিয়ান ভাষা ও সাহিত্যের স্নাতকোত্তর অ্যালিসা বর্তমানে ডুরে বিশ্ববিদ্যালয়ে অধ্যাপনা করেন। মিতবাক উচ্চারণে যাপনচিত্রগুলি নির্মাণ করেন অ্যালিসা।‘ফাউন্ডেশন অফ দা উইন্ড’, ‘টু এয়ার’, ‘এ গসপেল অফ লাইট’ তাঁর উল্লেখযোগ্য কাব্যগ্রন্থ।বাক-৯৯ এ অ্যালিসা ভ্যালেজের আরও কিছু কবিতা।  \r\n\r\nঅ্যালিসা ভ্যালেজের কবিতা  \r\n      যখন মৃত্যুকে জড়ো করে রাখা হচ্ছে  \r\n  Over the pyre in the marketplace are piling up dry branches                                                                                                      - Sylvia Plath  \r\n  গাছের শুকনো ডালগুলিকে জড়ো করে রাখছ কেন  এই দুপুরবেলায়, রোদের ভেতর  চারদিকে এত ভিড়  ভুতুড়ে এই ডালগুলিকে দেখলে ঘুমের ভেতর যারা হাঁটে  তারা তো ভয় পেয়ে যাবে।  হাড়ের ভেতর শুকিয়ে যাওয়া এইসব মজ্জা দেখলে  তারা তো ভয় পেয়ে ভিড়ের মধ্যেই হাঁটতে শুরু করবে  (ঠিক যেভাবে বিদ্যুৎ একদিক থেকে অন্যদিকে ছুটে যায়)  \r\n  বাজারে ভিড়ের মধ্যে এভাবে কেউ  ডালপালা জড়ো করতেই পারে  কিন্ত দিনের বেলায়, রোদের ভেতর  এসব ঠিক হবে না।  \r\n  \r\n  সাফাই  \r\n  শেষ মুহূর্ত অবধি আমি  ধৈর্য ধরে থাকতে পারি  বাল্বের চারদিকে ঘুরতে ঘুরতে  মথটা একসময় পুড়ে ছাই হয়ে যায়।  অনেকটা উঁচু থেকে শিশিরের মত  আমার হাতের তালুর ওপর নেমে আসে   ছাইয়ের গুঁড়োগুলি।  আমি তখন লাইট নিভিয়ে দিই,  বিদ্যুতের মত একটি দেশলাই জ্বালি।  \r\n  \r\n  ব্যালাড  \r\n  ফাঁকা বাড়িগুলির ওপর পাখিরা পাক খেতে থাকে আর  উঠোনের কাঁটাগাছগুলি সোজা আকাশের দিকে উঠে যায়।  কোন জাদুকাঠি ছোঁয়ালেও এই পাথরগুলি থেকে জল বের হবে না  কেউ বলবে না, এই বছরও ঠিক সময়ে বৃষ্টি এসেছিল।    \r\n  \r\n  পাখিদের দুঃখ  \r\n  কাল মাঝরাতে একটি গোল্ডফিঞ্চ মারা গিয়েছিল।  পাখিটা মারা যেতে আমার বাবা কান্নায় ভেঙে পড়লেন  ওভাবে তাকে ভেঙে পড়তে আমি আগে কখনও দেখিনি।  সকাল হ্ল,  ফাঁকা খাঁচাটার মুখোমুখি খাঁচার ভেতর   শুধুমাত্র একটি ক্যানারি পাখি।  আমরা সারাদিন অপেক্ষা করলাম যে  পাখিটা বুঝি ডাকবে।  সারাদিন কোন আওয়াজ করল না পাখিটা।  রাতে কোন আওয়াজ না করেই মারা গেল পাখিটা।  আমার খুব কান্না পেল।  আমার একটা রাতের কথা মনে পড়ল,  বাড়ির সামনে রাস্তাটা পার হতে গিয়ে   একটা লোক মারা গিয়েছিল আর আমরা   অন্যান্য দিনের মতই খাবার টেবিলে গিয়ে বসেছিলাম।  লোকটির জন্য কোন প্রার্থনাও আমরা সেদিন করিনি।  (আসলে আমাদের দেশে একটি মানুষের দাম  একটি পালকের থেকে বেশি কিছু না।)  অথচ রোগা ক্যানারিটা তার বন্ধুর জন্য  গান গাওয়া বন্ধ করে দিয়েছিল…  \r\n  \r\n  আরম্ভ  \r\n  বরফের থেকে  উষ্ণ একটি সন্ধ্যা  এগিয়ে আসছে  \r\n  একটি চারাগাছ…",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:38:04+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "6693331921290702455",
      "title": "সৌরভ চট্টোপাধ্যায়",
      "content": "অরূপবাবু ফোন করে পদ্য চেয়েছেন অনুরাধা। আমার জিজ্ঞাস্য ছিল গত মাসের ঘটনাটিসপ্রসংগলেখায় ব্যবহার করা যাবে কিনা। প্রত্যুত্তরে উনি আগরপাড়ার পশ্চিম প্রান্তে সামান্য বৃষ্টিতে ক্যানো হাঁটুজল হয় সেই নিয়ে মিনিট তিনেক আলোচনা করলেন।বুঝতেই পারছ, যৌক্তিক চল নিয়েএমনিতেই আমিদীর্ঘদিন গভীরদ্বন্দ্বে, তার ওপর আবার,যাই হোক আমরা তো বেশ কিছু লেখা যৌথ লিখেছি-এ সংখ্যায় তুমি মনে করলে-\r\n তোমার উত্তর।  ইদানিং লেখার মধ্যে নেই। বরং তোমায় আমি আমার নতুন অফিসের কথা বলি। তুমি ভাব শহরপ্রান্তের কোনো ফাঁকা জায়গা যার বৃহংসো নাজিমুল অবগতো ইফতারে কখন সন্ধ্যে নামে রিনরিন দেহপটে অনেক ঘুরেছি আমি সিংহল শাবনামে সানসেটে ছিলে তুমি প্রবাস মিরর কি দিকভুল মীরাটশহরের সাথে বিনিময় প্রকল্পে যে গা লাগিয়ে আছে সেখানেরই কোনো বহুতল এর সতেরো তলা আমাদের। জয়েন করেছি মাস তিনেক।নতুন অভ্যেস মন্দ নয়।এত ওপর থেকে শহরের দৃশ্য চমৎকার। আমার মর্নিং শিফট। তখন খোকন আসে শুধু।খোকনের কথা তোমায় কি বলব সৌরভ – খোকন যেন আস্তেই থাকে। খোকন। নিত্যঅনিত্যডার্কপ্রতাপপ্রবাহঅন্বিত খোকন যায় আসে ঘোরে। ঘুরে ঘুরে ঘুরে সুইপ করে খোকন। খোকনের বল্লাল দেখে সে আমার স্প্রাইট সৌরভ। মধুমেহ রাকেশ আসে- দীপ্তি অ্যাডোব আসে কখন, বোঝা যায়না। ছায়ার ভেতর দিয়ে অপলক খোকন হেঁটে যায়। ফিনাইল ছায়া ছায়া মোছে। ফ্লোর জুড়ে খোকনের উত্তাল। মন্দিরা ঢেলে দ্যায় সুইপখোকন তোমার ঈর্ষা অস্বাভাবিক নয়। আউটবক্সে সেভড দু একটা প্ররোচনা পাঠাতে পারি, কেমন লাগল জানিও। নিখিলেশ ডি এভাবে হত্যা করেন। আমার কপাল যখন ঘাম তোলপাড় ও ওয়েল অ্যাড্রেসড নাইন এম এম মুহূর্তে বান্ধ্‌ দারওয়াজা খোলে।বৃদ্ধাঅতিরেক। প্রশ্নান- কে তুমি সার্টন গোধূলিতে!the day was slightly overcast my boy. Yellow was blinking properly andআবারো কে হে ভেজা অর্জুন তুমি! আর্টিস্ট!আমাকে দ্যাখাবে পথ!নিখিলেশ ডি ওভাবে হত্যা করেনযেমত কৃষ্ণ। কৃষ্ণ ক্যারামরত। ক্রিস্ন যায় যায় বাইরে। গাছের আড়ালে ঢাকা লাশ দ্যাখে। আসে পুলিশ আসে। যেন। জেরা করে। জানিনা জানিনা সাহাব – আমি একে চিনি বটে – ত্যামোন তো কত চেনা তপ্সিয়া তিলজলা। যদিও এ কথা সে বলেনাকো। আমি লিখি। উদ্ধার তাকে বুঝি করা যায় বাইচান্স। বলে শুধু –ক্যামোনে এ লাশ হল সাচমুঝ জানিনা গো। এখনও ক্যারামে বেস রেড-কালো ঘুঁটিগুলো আছে পড়ে। কসম মাকিই আমি জানিনা গো বাবুবড়। সুলতা ময়লা গা। কৃষ্ণের মামমাম। আছাড়ি পিছারি আসে। আসে পাড়া। পা ধরে - বুট খায়। বড় ভালো ছেলে ওগো, হুজ্জুত করেনা গো ছেড়ে দাও। সাইকেল-মোটরের ছোটোখাটো দোকানি দিন আনে খায় দিন অমন সময় কই ছেড়ে দাও যুবতীকে শাসন করা হইয়াছে বোধ হয়।কেননা সে একটিও কথা করেনা। আজ চোখ বড় বিনয়োন বা রাস্তায় গাড়ি ছুটিতেছে আপ্রাণ, এমন কথাও নহে।কদাচ কহিতে যায় মেধার নির্দেশ আসে। যুবতী প্রাকৃত বড়। ভয়পায়। কথা করেনা। যমুনা বহতা জল গুমরি গুমরি। জলে গান। গানের মূর্ছন জাগেযুবতীর প্রাণে। যুবতী হিল্লোল হয়। জল - জল বড় মাবান্ধব। যুবতী জলের কাছে যায়। শোনে মন- মন দিয়ে শোনে- সানলাইটের সাথে দশ টাকা দিয়ে দেব ফ্রি তারপর মাসীর গুদ আমার ঘোলা বাঁড়াটা দিয়ে উদ্রুম চুদতে লাগ্লাম। মাসী দমকা দমকা স্বাস ফেলছে। বড় কাতলা কে জল থেকে তুলে মাটিতে ফেল্লে যেমন হয় তেমন করে গুদের ঠোনা ফুলিয়ে মারণঠাপ খাচ্ছে। মাসীর মুখ দেখে মনে হয় কতদিন পাকাগুদে কেউ মই দ্যায়নি। মাইরি কেস্ট আমার। বড় বড় ঘাইগাদন দে বাপ। পাড় ধসিয়ে দে। বান এনে দে। মাসীর কথায় আমি আরো হিট্টি খাই। বাঁড়ার ডগার ঘোতকা কালচে মুদোটা মাসীর গুদে পচাত পচাত ঠোন দিচ্চে। আমার ল্যাওরাখাগী গুদ্মারানি মাসীকে হড়কা গাদন দিতে দারুণ লাগে। মাসীর বগলজোড়াঘন চুল। বগলে যদি মাসীড় একটা গুদ হত ওটাও ঠেপে পাড় ধসাতাম। মাসী আমার ভরা খানকি। তোমার গুদ এখনও কি টাইট মাসী ! তোমার আগুনখেকোগুদে মেসো কালসাপটা কতবার ঢোকায় গো!মেসো তোর শুয়োর চোদে। সেগোমারানি অ্যালেগোরি অফ টাইম অ্যান্ড লাভ নিয়ে ধন টাটাচ্ছে। ব্রন্তজিনোর ছবি। ফ্লোরেন্সের গ্রান্ড ডিউকের কাছ থেকে ফ্রান্সের রাজার কাছে উপহার যায়। কিউপিড চুম্বন ধরে ভীনাসের ডান গালে। ভীনাসের দেহবল্লরী বলে অন্য কথা। বলে তুমি ইপ্সিত হও, যে ওন করে ছবি-তার কাছে।। তার বিভঙ্গ প্রায় সোজাসুজি - তোমার । ইনফ্যাক্ট রেনেসাঁউত্তর ইউরোপের অ্যাভারেজ ন্যুড অয়েলের মূল প্রোটাগনিস্ট ছিল ক্যানভাসের বাইরে। তাতে কি মাসী আমি অঝোর চোদন দিয়ে তোমার গুদ ভোলাব। তোমাড় দুঃখ হলেই বলবে, আমায় বসাকপ্ললী চোদার শাহেনেশা বলে। বাইরের দর্শক্কে পুরুষ বলেই ধরে নেওয়া হয়। ফলে ছবিটা উদ্দেশ্যরহিত ততক্ষণ যতক্ষণ পুরুষ অনুপস্থিত।  মানুষকে বোঝানোর জন্য হয়ত গদ্য-কবিতা বা গল্পের বুননে আলো বা গাঠনিক রেফারেন্স আনতে হয় কিন্তু ব্যক্তিগত ভাবে সীমিত আয়োজনে(দৃশ্যত কবিতা) লেখার বিন্যাসে রসই খুঁজি।রস যা দীর্ঘদিনের লালনে অভ্যাসে অনভ্যাসে ফলে চকিতে অচকিতে মস্তিষ্কআহ দিয়ে যায়। যায় না। রস-চমোকে। রস-গভীরে। রসানুশীলন তো চিহ্নের সাধন। তার ধরতাই। লোকে বলে মিহিদান তো ভাষায় নেই ভাষার ভাঁজে আছে। জন্মফিচেল আমি কতবৌদি ভাঁজে সাধু নাগর হই। ফলে রসের কূল পেলাম। পেলাম অযাচিত শব্দ পাশাপাশি বসিয়ে চমোকরস। কখনো ব্যথা তৈয়ার করেন লেখক। জেনে নাজেনেজেনে সরলমতি বালক দুষ্ট হয়। আমি লেখক হে – মানব। দেখো বালক দুষ্ট করি অক্লেশে। বালক অম্বর করি। বালক ঘুরিয়ে আনি ম্রিতমর্গ হেরিটেজ থেকে। বুঝি এ শব্দের পর যুবক বা পক্ককেশ কি এলে একে সৌক্রাফট বলব। বলব ওবে ওবে।  জানি হে জানি তব টাচ-কথা কইনা আর। এখন এই যে চমোকরস - মুখের ভাষা কাজের ভাষা টাকার ভাষা টপকে অন্যবাস্তবের ভাষায় যাওয়া সেতো পাঠককে প্রাণ। এসো আমার শরীরে একবার। বেশ। ঠিক আছে। বুঝলাম। তবে নিয়ে চলো গভীর রসে কবি। যেখানে অঙ্গ তোমার অনাবৃত, মনে হয় খনন নেই আর। আর নেই বললেই হাসিফাজিল। যে রস মৃদু রাখতে হয়। নাকি হয়হয় মৃদু। হোমোস্যাপিয়েন্স তুমি প্রভুজী ভুজিয়ার ভেতর শ্যাম দ্যাখো নাকি। দ্যাখো নাকি মিনিমাল!যে ভাবে অ বলেছে শৈশব সেভাবে লিখবে তুমি অমরাবতী? পারবে!মিত ক্যাঁচ নিয়ে দরজা বন্ধ দিতে ! মুখের ওপর। আজ চোখে জল। মা গান গেয়েছে। আঙ্গুলে ভেরী গুড দিয়েছে যুবক কিশোরকে। বুঝেছে আদার ফাঁক দিয়ে। থেঁতো এলাচ দিয়ে।মাসী এখন বুঝি জীবনে সবথেকে বেশী যাকে সমর্থন, সমর্থনের নিহিত স্পন্দ যেখানে চিনেছি,  সে আমার মা। খুব ইচ্ছে ছিল বুঝলে চিতায় পোড়াব মাকে ক্যানোরে কেস্ট,  ও ভালো লাগেনা বুঝলি, ক্যামোন সবার সামনে- আর তাছাড়া টাকারও শ্রাদ্ধ হয় সে হোক না। হবে তো একবারই। যাকে নিপুণ পেয়েছি এত, তাকে দেখবনা একবার! চড়চড় ছাল দিচ্ছে আগুনে! ভারী চর্বি পড়ে যাবে কাঠ থেকে কাঠে। তুমি গরানহাটার শুয়োরচর্বি ঘুগ্নি খেয়েছ মাসী !  তোর কথা শুনে একবার মরে দেখতে ইচ্ছে করছে রে কেস্ট। আরো ইচ্ছা করছে। বলবনা।  বলোনা মাসী  ও ভাবে তাকাতেই ছ্যাঁত। ও মিস্টার নাহা। ফাই ফরমাস- জন্ডিস। কিউ ডারা দু ! নাহা এমন ছিলনা কিন্তু। যথেষ্ট মিলোস্লাভ। পেশেন্ট বেডে কারুবৎ পড়ে থাকত টর্চ। স্টেথো সেও নতুন, হেলদি অথচ ক্যানো যে এমন হল! বারবার বাইরে পড়ল জড়িয়ে। রোগিনী ভরা সংসার তার, এখানে হাত রাখলে সিম্পটম ওখানে চোখ ফেললে উধাও। ক্লিনিকাল। অথচ মাত্র মাস দুয়েকের ভেতর নাহা এমন প্যান্ট কিনল- এমন কিনল চশমা, যে উহা যুবতীর শৈত্যক্রীড়া, যোগাযোগ দিয়েছে সে তবু পালায় পালায়। বোধ করি লজ্জিত করতে চায় যুবককে। তা চাক। এটুকু সে চাইতেই পারে। আমি ভাবি বারাবার ডাকে সে বিব্রত বুঝি। বোঝাই নিজেকে। তবু ডাক যায় হৃদয় নিয়মে যেমত krisnada dosir jotsna barbar ghureche jomunay.kontho sunini kotodin tar. Eituku dile bujhi haar hoy boro.iha jubotIr soityo krira hoste kajol rakhi তবু চোখ পালায় পালায়। যুবতী কথা করেনি আর। ফিরে গ্যাছে আলো জল প্রফেসারে। নিষ্ঠ সুনির্মম। যেন আলো পড়েনি। যেন আলো পড়ল।জলের পথিকৃৎ লক্ষ্য করেই হিসি করি, ইদানিং দেখছি কিছুটা হিসি বাঁ পায়ের চেটোয় পড়ে যাচ্ছে। লক্ষ্যকে অভিনিবেশে বদলে দেখলাম কেস একই। যেন গোড়ালির উচ্চতা থেকে একটা অদৃশ্য সাব হিসি জন্মাচ্ছে। অভিনিবেশ ক্রমে অনিমেষ নির্নিমেষঅতন্দ্রবিনির্মেষ ঘুরে এলেও অ্যানটিহিসইশ কে আটকানো যাচ্ছেনা।একই অস্তিত্বের নয়া টার্ন!কমডে ফুটো নেই, হিসিও বঙ্কিম বা ঝিরিঝিরি নয়। তবে?  বন্ধুদের সৎ অসৎ পরামর্শ নিয়েছি। হিসির কৃৎকৌশল ফের আরেকবার। হিসির ক্রিয়াভঙ্গীর ব্যুৎপত্তি অভ্যেস- তাও রাখিনি ত্রুটি- মায় হিসি ও অহিসি- হিসি কখোন মুত- এই নিয়েও তাদের গবেষণা- বাজে বকবক সহ্য করেছি বিস্তর,কিন্তু ঘটনা সে কুলেই। মৃদু কবিবন্ধুর কাছে শুনেছি তার সকল হিসি কাকে লক্ষ্য করে, তেমনি আমার কিনা! অথচ রোজ রোজ! হিসিই এখোন বিনিদ্র রাখে। স্বভাবে অন্তর্মুখী আমি, কালে হিসিও চেপেছি প্রচুর। সেই বিস্মৃত হিসিপ্রেত ফিরে এল ব্রেকের পর নাকি এক ও একলব্য মানবসম্পদ আমি মায়াবিল কসমসে প্যারালাল হিসি করি অহর্নিশ।অনুরোধ-কোনো সহৃদয় প্রাণময় পুং থাকলে ৯৮৩৬৭১৪৯৯০/৭০৪৪২৫২৬৩৭ এ উপায় দেবেন",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:37:53+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "696995606281347045",
      "title": "বঙ্কিমচন্দ্র | অর্জুন বন্দ্যোপাধ্যায় প্রণীত ",
      "content": "বঙ্কিমচন্দ্র | অর্জুন বন্দ্যোপাধ্যায় প্রণীত        [চতুর্থ পর্ব]   ‘সমুদ্র-মন্থনকালে পৃষ্ঠস্থিত মন্দার-পর্বতের ও অনন্তের ভারে অভিভূত হইয়া পর্বত-ভারবাহী কূর্ম দৈত্যগণের মোহনের জন্য এক দীর্ঘনিঃশ্বাস ত্যাগ করেন। সেই নিঃশ্বাসের কল্লোল যতদূর গিয়াছিল ততদূর কিলকিলা দেশ।’   —‘দিগ্বিজয় প্রকাশ’, কবিরাম     \r\n  অশ্রু উপত্যকা    \r\n  [একই কেন্দ্রের অভিমুখে যাওয়া এবং তৎসহ একই বিন্দুতে মিলিত হইবার জন্য কাছাকাছি আসা, ইংরিজিতে ইহাকে ‘কনভার্জ’ বলে। বাঙলায়, ‘অভিসারী’। হে কবি, তুমি কি অভিসারে বাহির হইয়াছ? বস্তুত, সিস্টেম কদাপি চাহিবে না ছেলেমেয়েরা একটু কাছাকাছি দূরত্বের ইতিহাস যথেষ্ট স্মরণযোগ্য ভাবে স্মরণে রাখুক। রাখিলেও, তাহাকে আজকের প্রেক্ষিতে বিশ্লেষণাত্মক এবং সংশ্লেষধর্মী মেধায় মিলাইয়া নিক, যাচাই করুক। চাহিবে না। আজ যে সিলেবাসে বস্তুগত এবং নৈর্ব্যক্তিক প্রশ্নের বাড়াবাড়ি, তাহাও এই রাজনৈতিক হিসাবেরই এক গুরুত্বপূর্ণ অঙ্ক ও অংশ। বলা বাহুল্য। হে কবি, তুমি কি অভিসারে চলিয়াছ?    লক্ষ লক্ষ পাখি এখানে, একসাথে ডাকছে। ডাকছে। ডেকেই চলেছে। বিরাট পাখিবাজার। মনে হবে তুমি একটা পাখিবাজারেই এসেছ। বইমেলার ওই আওয়াজটাকে আর মনেই হবে না এত মানুষের গলা। সবাই একসাথে কথা বলছে। নানান কথা। মনেই হবে না। বন্ধ চোখের দুই পাতায় অন্ধকার জমাট হচ্ছে। দুই—চার—আট—দশ মিনিট। একদম বন্ধ। বইমেলায়, রোব্বারের সন্ধ্যায় লোক ঠাসা, চোখ বুঁজে ফ্যালো।                প্রথম ও একমাত্র প্রশ্ন হচ্ছে খাঁচা খুলে এই পাখিগুলো ঝাঁপিয়ে পড়বে না তো? এবার তুমি কী করবে, এখন তোমার কী মনে হচ্ছে—এসব কোনও প্রশ্নই নয়। গোটা মাঠজুড়ে খাঁচায় খাঁচায় পাখি। লক্ষ, কোটি। কিলকিলার শখের মিলনমেলা, আন্তর্জাতিক কিলকিলা পুস্তকমেলা, এত এত স্টল, টেবিল, লোক, বই, খাবার, সুনাগরিক, মঞ্চ—সব ফাঁকা। বইমেলা আর নেই। চোখ খুলেও তা-ই দেখা যাচ্ছে। পাখিবাজার।  অথচ, তুমি বইমেলায় এসেছিলে। আজ তোমার বই প্রকাশ।]       ‘আপনারা ব্রিটিশরা বড়ই ন্যায়পরায়ণ। যে-বিশৃঙ্খল অবস্থায় ভারতকে আপনারা পেয়েছিলেন, ঠিক সেই অবস্থাতেই আবার ফিরিয়ে দিয়ে চলে যাচ্ছেন।’   দেশভাগের সময় অক্সফোর্ড থেকে আসা জনৈক সমাজকর্মীকে এ-কথা বলেছিলেন পঞ্জাবের এক কর্মকর্তা   কলকাতায় নতুন বাড়িতে এসে ‘তার’ প্রথম কাজ হ’ল কাছাকাছি একটা সেলুন খুঁজে বের করা। দ্বিতীয় দিনেই ‘সে’ এই কাজটা সেরে ফেলল। তিনতলা থেকে নিচে নেমে ডান দিকে কমপ্লেক্সের পাশ দিয়ে গলি। গলির মুখে, বাঁ-হাতে, পঞ্চদেবদেবীর মন্দির। শাদা মার্বেল পাথর। গেট বন্ধ। আরও একটু এগিয়ে লম্বাটে একচিলতে দোকান। লেখা আছে, নেপচুন সেলুন। তার বাইরে, সিঁড়ির কাছে বড়োসড় এবং যথেষ্ট প্রবীণ একটি রিভলভিং চেয়ারে রোগা চেহারার একজন ব’সে শীতের বিকেলে কমলালেবু খাচ্ছেন আয়েস ক’রে, খোসা ছাড়িয়ে ছাড়িয়ে। দেখে, ডাকতে বিব্রত বোধ হয়। ওঁর আয়েসে ব্যাঘাত আসবে। মুখে না বললেও কষ্ট পাবেন হয়ত মনে। আশপাশের দর্জি ও স্টেশনারি দোকানগুলো এখনও বন্ধ। ‘সে’ বরং সিগারেট ধরাক। শীত নেই। তবু শীতের কাল্পনিক আমেজ নিয়ে আছে লোকজন। ঈশ্বর বিশ্বাসীর ঈশ্বরের মতো। দেখা যাচ্ছে না—দেখা তিনি দেবেনও না, তবু তো আছেন—এই বিশ্বাসে মিসিং গডকে প্রণাম ক’রে যেতে হয়। শীতও নেই। অন্তত শরীরে তাকে পাওয়া যাচ্ছে না। তবু সে আছে। এই বিশ্বাসে আলমারি থেকে বেরুচ্ছে হাফ সোয়েটার, মাফলার, মোজা। কেউ কেউ আরও একটু বেশি কল্পনাপ্রবণ হলে ফুল সোয়েটার, এমনকি জ্যাকেটও। এটাই ভালো। কল্পনাই যখন ক’রে নিতে হচ্ছে, তখন গ্যাংটকের ঠাণ্ডাই কল্পনা করা যাক, কী? কল্পনা তো হাওয়া অফিসের পরোয়া করবে না। কাল বড়দিন। সন্ত নিকোলাসের উপহারে সাজছে শহর। এমনকি ছুটি হওয়ার আগের মুহূর্তে ইশকুলগুলিও। ক্রিসমাসের ঠিক আগের দিনই, এ’ বছর আরও একটি ধর্মীয় পরব। সারা কলকাতা ক্রিশ্চান নয়, তথাপি বড়দিনের আলো তার কম পড়েনি। কিন্তু ফতেহা দোহাজ দহম-এর খোঁজ সহিষ্ণু হিন্দু-বাঙালি রাখার প্রয়োজন মনে করেনি। পাড়ায় পাড়ায়, দোকানে, রাস্তায়, বাড়িতে তার কোনও ছায়াও পড়েনি। শুধু সেলুনের বাইরে প’ড়ে আছে কমলালেবুর খোসা আর সরু সরু আঁশ। সিগারেট শেষ হ’লে, ‘সে’ সেলুনের ভেতর গিয়ে বসে। সামনে দেয়ালজুড়ে লম্বা আয়না। র‍্যাক ভর্তি চুল দাড়ি কাটার বিবিধ সরঞ্জাম। ‘তার’ চোখ গেল অন্যখানে। আয়নার সামনে ক্লীপ দিয়ে A4 মাপের কিছু কাগজ লাগানো। কাগজে বাঙলায় ডিটিপি করা লেখা দেখা যাচ্ছে।   সেলুন থেকে বেরুবার সময় ‘তার’ মনে হয়ত এইরকম একটি ভাবনা জন্মাবে, যেখানে (হয়ত) ‘তার’ মনে হবে, মানুষের চেতনা, তার ধ্যানধারণা তো তার শরীরেরই পরিবর্তিত রূপ—একজন মানুষ যেমন তার শরীরকে, অবয়বকে সমর্পণ করে তার সামনে দাঁড়ানো মানুষটিকে—ঠিক যেভাবে দর্পণের সামনে দাঁড়ানো মানুষ দর্পণের ফ্রেমের মধ্যে থাকা সবটুকু দর্পণকে সমর্পণ করে নিজের শরীর ও তার অবয়ব—তেমনিই তার চিন্তাভাবনাকেও, সমস্ত চিন্তাভাবনাকেই যদি সে পারত সমর্পণ করতে, যদি পারত, তাহলে মানুষ নিশ্চিতভাবেই আর তাস খেলত না। এবং এরকম, এরকমই একটা ঘর সে খুঁজে পেত।    \r\n  —‘এটা কী?’  —‘এটা একটা গল্প’  —‘গল্প! কার লেখা?’  —‘আমারই’  —‘আপনি গল্প লেখেন?’  —‘জ্বি’  —‘কবে থেকে লেখেন?’  —‘লিখছি তো সেই ছেলেবেলা থেকে’  —‘কোথাও, মানে কোনও পত্রিকা-টত্রিকায় পাঠান গল্প?’  —‘জ্বি না। লিখে পাশের দোকানে টাইপ করতে দিয়ে দিই। এখানে ক্লীপ দিয়ে আটকে রাখি তারপর। যারা চুল দাড়ি কাটতে আসে, তারা পড়ে। কারও ভালো লাগলে জেরক্স ক’রে নিয়ে যায়।’  —‘পড়া যাবে আপনার গল্প?’  —‘জ্বি। কেন পড়া যাবে না!’  —‘কখন লেখেন আপনি?’    —‘সকালের দিকে খুব ব্যস্ত থাকি। দুপুরের পর থেকে ফাঁকা। এখানে বসেই লিখি।’  \r\n  ট্রেনে বাসে যেতে-যেতে, রাস্তায় হাঁটতে-হাঁটতে, ব্রিজে দাঁড়িয়ে ‘আমি’ শুধু দু’চোখ মেলে মানুষ দেখি—দেখতেই থাকি—মানুষ হাঁচছে, মানুষ নাক খুঁটছে, মানুষ রাস্তা পেরুচ্ছে, মানুষ বাস ধরছে, মানুষ স্লোগান দিচ্ছে, মানুষ গোগ্রাসে খাচ্ছে, মানুষ টিকিট কাটছে, মানুষ থুতু ফেলছে, মানুষ দেওয়াল লিখছে, মানুষ ট্যাক্সি ডাকছে, মানুষ পোঁদ চুলকোচ্ছে, মানুষ চোখ মারছে, মানুষ ঝাঁট দিচ্ছে, মানুষ ভাড়া চাইছে, মানুষ পেচ্ছাপ করছে, মানুষ জানলা বন্ধ করছে, মানুষ জানলা খুলছে, মানুষ স্নান করছে, মানুষ ফোন করছে, মানুষ মিছিল করছে, মানুষ গ্রেপ্তার করছে, মানুষ গ্রেপ্তার হচ্ছে। ভাবি, এই যে এত এত মানুষ ছুটছে দিগ্বিদিক শূন্য হয়ে, এরা সবাই জীবনে কত জায়গায় কতবার যে বলেছে—‘আমি কিন্তু…’—এই যে ‘আমি’, আমি-তে জোর দিয়ে যে উচ্চারণ, এরা বোধয় সবাই করেছে—আমি কিন্তু অন্য ধাতুর জিনিস, সবাই বলেছে জীবনে—ক্ষুরে ব্লেড ভরতে ভরতে ভদ্রলোক আপন মনে বলেন, ‘কর্তামশাই নিবারণকে বলেছিল, বছরের শুরুতে একটা বড়োসড় ইলিশ খাওয়াস তো আমারে নিবারণ। আমি বোধয় আর বেশিদিন বাঁচব না।’ সামনের দিকে অনেকগুলো দাঁত না থাকায় মাড়ির সাথে জিভের অবশ্যম্ভাবী ধাক্কা চোখে পড়বেই। কানেও।   —‘এটা কার লেখা?’  —‘কারোর লেখা না। এমনিই মনে আসলো, বললাম। আমি বেশি কিছু পড়ি নাই। শরৎচন্দ্রের চারটা গল্প পড়েছি। অভাগীর স্বর্গ। বামুনের মেয়ে। মহেশ। আর চাপাডাঙার বউ। তাও চাপাডাঙার বউ সবটা পড়া হয় নাই। যার বই ছিল, সে নিয়ে গেছে। আর জসিমউদ্দীন পড়েছি। নকশিকাঁথার মাঠ। আর সোজনবাদিয়ার ঘাট। ব্যস।’    অথচ, নিজের জন্মমুহূর্তের কথা ভাবলে মনে হয়, অন্ধকারে, একটা মিছিলের ভেতর জন্মেছিলাম, আমি। সন্ধের পর মিছিল শুরু হতেই লোডশেডিং হয়ে যায়। গরমে হাঁসফাঁস করা পুরুষ, মহিলা ও শিশু হাতপাখা সন্নিবিষ্ট হয়ে বাইরে, রোয়াকে এসে দাঁড়ায়। তখনই অন্ধকারের ভেতর-ফুঁড়ে মিছিলটা আসে। এবং অন্ধকার বাজিয়ে চলে যায়। সেই মিছিলের ভেতর জন্মাই, আমি।     ‘তার’ মনে হয়, ওকে বলবে এখনকার লেখালিখি পড়তে। ইচ্ছে হয়, এখন কী ধরনের কাজ হচ্ছে বাঙলা সাহিত্যে, গত চল্লিশ-পঞ্চাশ বছরে কী কী পরীক্ষা হয়ে গেছে তার সাথে ওঁর পরিচয় ঘটাতে। তারপর মনে হয়, কী দরকার। কী দরকার ওঁর নিজের জগতটাকে নষ্ট ক’রে। এই সেলুনের ঘুপচি ঘরের ভেতর ব’সে একটা লোক তো ঘাড় গুঁজে রোজ বিকেলে খাতা কলম নিয়ে লিখতে বসে। তার পৃথিবীর কথা লেখে। নিজের মতো করেই লেখে। না-ই বা থাকল তার সাথে এখনকার সাহিত্যের কোনও যোগ। তবু তার পৃথিবীটা তো মিথ্যে নয়। সেটাকে ঝুটা প্রমাণ ক’রে কী লাভ। তবুও হয়ত এই লোকটিও জীবনে কখনও রেগে গিয়ে বলেছে, ‘আমি কিন্তু’। জগতে এত এত আমি। কোনও ‘একটা’ আমি তো নেই এখানে...    অথচ আধুনিক সময় ছিল একটা। যেখানে মানুষ সমগ্র বিশ্ব চেতনাকে অনুভব করত নিজের মধ্যে। বলত, আমাদের সবচেয়ে বড়ো প্রার্থনা এই যে, আবিরাবীর্ম এধি। হে আবি, তুমি আমার মধ্যে প্রকাশিত হও। তুমি, পরিপূর্ণ। তুমি, আনন্দ। তোমার রূপই আনন্দরূপ। সেই আনন্দরূপ গাছের চ্যালাকাঠ নহে। তাহা গাছ। যেখানে কোটি কোটি অসংখ্য সিলিকন কণা দিয়ে তৈরি হ’ত একটা আরশি। সেই আরশিটি হলাম আমি। নিজের মধ্যে এক সমগ্রকে খুঁজে পাওয়ার সময় সেটা। তারপর এই নীল রঙের গ্রহে মানুষ যা যা খেল দেখাল, এল আরেক সময়। যখন সেই আরশিটি গেল ভেঙে টুকরো টুকরো হয়ে। গাছ পড়ল কাটা। বন গেল হারিয়ে। পশু এল বন থেকে বেরিয়ে। আরশির সব টুকরো মেঝেতে পড়ল সব ছড়িয়ে। কোনওটা হারিয়েও গেল। এখন, এই প্রত্যেকটা আলাদা টুকরোর আলাদা অস্তিত্ব ও বাস্তবতা রয়েছে। প্রত্যেকের আছে আলাদা অবস্থান। এই প্রতিটা টুকরোই কিন্তু এসেছে ওই ‘এক’ আরশি থেকে। আর সেই আরশি এসেছিল কোটি কোটি সিলিকন কণা থেকে। এখন এই আরশির টুকরোগুলোর মধ্যে তাদের বাপ আরশির এবং ঠাকুর্দা ও পূর্বপুরুষ সিলিকন কণার বালুকাবেলার স্মৃতিটুকুই আছে। তা-ও ক্ষীণ। বরং তাদের চেতনা আজ পুনর্নির্মিত হয়েছে। প্রকট হয়ে উঠেছে তাদের টুকরো অস্তিত্ব। যেখানে সে আর নিজের মধ্যে সারা কসমসকে অনুভব করছে না। বরং সারা কসমসেই সে দেখেছে নিজের আমিগুলোকে ছড়িয়ে যেতে।   দাড়ি কাটা শেষ হ’লে ‘সে’ ব’সে যায় গল্প পড়তে। গল্পের নাম ‘পানিপথে ভ্রমণ’। পড়তে পড়তে থামে। ভাবে। পড়ে। আবারও ভাবে। মানুষ কোথা থেকে তার অস্তির প্রমাণ সংগ্রহ করে। এই সেলুনে ব’সে একটি লোক চিন্তা করে। মস্তিষ্কের কোষগুলোকে কাজে লাগায় চিন্তা করতে। মানুষ এভাবেও থাকে।   কী এই থাকা? থাকা মানে আসলে কী? Cogito ergo sum? এটাই? রাতের সব তারাই থাকে দিনের আলোর গভীরে। কিন্তু কীভাবে থাকে? একটি তারা যখন অপর তারার জন্য জ্বলে, জ্ব’লে থাকে, আলো বিকিরণ করে এবং চিন্তা করে। আমরা কেউই জানি না কীভাবে এক অনতিগম্য পদ্মের দিকে জল বয়ে যায়। ফোয়ারা উঠে দাঁড়ায় প্রতিটি উঠে দাঁড়ানোর অনিবার্য পতন স্বীকার করেই।   এই লম্বাটে ঘরে ব’সে থাকা একটি লোকের মাথা থেকেও আলো বের হয়। বাঙলা সাহিত্যের বাজার কিংবা বাজারের ছায়া থেকে তার আলো হলই বা শতাব্দী প্রাচীন। নক্ষত্রের যে আলো দেখা যায় তা-ও কি আজকের।   কি অনিবার্য এই সেলুনের নাম, না? নেপচুন না হয়ে অন্য কোনও গ্রহের নামও হতে পারত। প্রাণিবহুল জাগতিক এই গ্রহের ভেতরে অন্য গ্রহের অতি ছোট্ট একহারা একাংশ। আমি তোমাদের মধ্যে থেকেও পুরোপুরি ঠিক এই গ্রহের নই—ঠিক এইখানে এসে মনে হয়, না, নেপচুন নামটাই ঠিক—এই নামটুকুর সাথে সাধারণ মানুষের জানাজানি থাকলেও, অন্য গ্রহগুলির ব্যাপারে যেমন তাদের কিছু-না-কিছু একটা অতিরিক্ত জানা আছে, নেপচুনের সাথে তা নেই—বুধ যেমন সূর্যের সবচেয়ে কাছের, সবচেয়ে গরম—বৃহস্পতি সবচেয়ে বড়—শুক্রকে দেখা যায় আকাশে, শুকতারা—মঙ্গল অনেকটা পৃথিবীর মতোই, প্রাণ আছে কি নেই, কে জানে—শনির চারপাশে বলয়—প্লুটো সবচেয়ে দূরে। কিন্তু নেপচুন? তার সম্পর্কে তো কিছুই জানি না।       ‘পানিপথে ভ্রমণ’ গল্পের তৃতীয় পৃষ্ঠা চলছে এখন। সেটা শুরু হচ্ছে এভাবে—   ১৯০৭ সালে (সিপাহি বিদ্রোহের পঞ্চাশ বছর পূর্ণ হল সে বছর) ব্রিটিশ ভারতের বোম্বে, মাদ্রাজ প্রভৃতি বন্দর অঞ্চলে এক অভূতপূর্ব বিদ্রোহ দেখা দেয়। ব্রিটিশ সরকার তার সর্বশক্তি প্রয়োগ করেও নাস্তানাবুদ হয় এই ঐতিহাসিক বিদ্রোহ দমনে। যদিও পরবর্তীকালে একমাত্র রবীন্দ্রনাথ ঠাকুর ছাড়া আর কোনও ভারতীয় ইন্টেলিজেন্টের সমর্থন লাভ করতে পারে নাই এই বিদ্রোহ। তার কারণ অবশ্যই এদেশীয় নেতৃবৃন্দের বুর্জোয়া জাতীয়তাবাদী মানসিকতা। কিন্তু তা সত্ত্বেও এই বিদ্রোহকে ভারতের অন্যতম সর্বাত্মক প্রোলেতারিয়েত বিদ্রোহ বলছেন মার্ক্সবাদী ঐতিহাসিকগণ। এমনকি এই বিদ্রোহকে অগ্নিযুগের স্বাধীনতা সংগ্রামের ড্রেস-রিহার্সালও বলা হচ্ছে। কিন্তু যাকে বলা হচ্ছে ড্রেস-রিহার্সাল প্রকৃতপ্রস্তাবে সেদিন তা রীতিমতো স্টেজ-পারফরমেন্সে পরিণত হয়েছিল। ভারতের স্বাধীনতা সংগ্রামের ইতিহাসে এই বিদ্রোহ ‘ছায়াবিদ্রোহ’ নামে খ্যাত। বন্দর অঞ্চলের খেটে খাওয়া মেহনতী মানুষদের সম্মিলিত ছায়াদের দ্বারা সংঘটিত হয়েছিল এই বিদ্রোহ। ছায়া—যাকে বলে, শস্ত্রে ছেঁড়ে না অগ্নি দহে না যারে। ফলে ব্রিটিশ তার কামান গোলা সব ঢেলেও কাউকে মারতে পারেনি। দিকে দিকে সেদিন প্রকাশ্য রাস্তায় উঠে এসেছিল মেহনতী মানুষের ছায়া। ঢুকে পড়েছিল জেলখানা, থানা, সরকারি অফিস, বিচারকের বাংলো, আদালত কক্ষ—সর্বত্র। ছায়া এমনই জিনিস একে জেলে ঢোকানো যায় না। লকাপে বন্দি করা যায় না। চাবুক মারা যায় না। গুলি করলে গায়ে লাগে না। টিয়ার গ্যাস এর কিছুই করতে পারে না। মাথা খারাপ হয়ে গেছিল সেদিন ব্রিটিশের। একমাত্র রবীন্দ্রনাথ সেদিন অনুভব করেছিলেন এই বিদ্রোহী প্রোলেতারিয়েতের শক্তি। লিখেছিলেন ‘ছায়া যেন ছায়ার মতো যায়’। সেদিন ছায়ার সাথে তুলনা করা যায় এমন কোনও উপমান তিনি খুঁজে পান নাই। তাই এক ক’রে দিয়েছিলেন উপমান আর উপমেয়। এবং লিখেছিলেন এই সর্বহারা প্রোলেতারিয়েতের সংজ্ঞা।   ‘ফুলের বাহার নেই কো যাহার, ফসল যাহার ফলল না, অশ্রু যাহার ফেলতে হাসি পায়  দিনের আলো যার ফুরালো সাঁঝের আলো জ্বলল না, সেই বসেছে ঘাটের কিনারায়’   এমনকি ‘ঘরে যারা যাবার তারা কখন গেছে ঘর পানে’ অর্থাৎ পলায়নশীল এবং ‘পারে যারা যাবার গেছে পারে’ অর্থাৎ সুবিধাভোগী শ্রেণীকেও সেদিন তিনি চিহ্নিত করেছিলেন এই লেখায়। এবং নিজের একাত্মতা ঘোষণা করেছিলেন এই ছায়াবিদ্রোহের সাথে। অর্থাৎ, ‘ওরে আয়, আমায় নিয়ে যাবি কে রে দিন শেষের শেষ খেয়ায়’। কোনও কোনও ঐতিহাসিক মনে করেন তিনি নিজে এই বিদ্রোহে অংশ নিতেও চেয়েছিলেন। কিন্তু তিনি বুঝতে পারছিলেন না ‘কেমন করে চিনব ওরে ওদের মাঝে কোন্‌ জনা’।        মোটাসোটা এক লোক আসে সেলুনে। দাড়ি কাটতে। ‘সে’ সরে বসে। ওরা কথা বলছে, নিজেরা। গল্পটা পড়ায় মন দেয় ‘সে’, তাই শুরুতেই কথাগুলো টানা কানে আসে না। ছেঁড়া ছেঁড়া হয়ে ঢোকে মোটা লোকটির গলা।   কোনও নালিপথের মধ্যবিন্দুতে দক্ষ মিস্ত্রির মতো বসে আছে যে লড়াকু পেশা, তার সাথে উত্তরসূচক শ্বাসপ্রশ্বাসের মর্যাদা পা ফাঁক ক’রে জমিতে উঠে দাঁড়ায়। শরীরের মাংসপেশীর হঠাৎ সংকোচনে যে সলোমনজ্‌ সীল গঠিত হয়, সেনাবাহিনীর মতো নিয়ন্ত্রিত ও পরিকল্পিত গতিতে হেঁটে না গেলে তা তুমিও দেখতে পাবে। চোয়ানো জল জমে বরফ হয়ে গেলে যে সরু এবং ছুচলো ঝুলন্ত বরফের কাঠি তৈরি হতে দেখি, ঠিক সেইভাবে ডান হাতের শাদা হাড়যুক্ত তর্জনীটি লেখক এই গল্পের ম্যানাস্ক্রিপ্টের ওপর রাখে। এবং, রেখে চলে যায়।     —‘আগে একটা রাস্তা জুইড়া করত। এখন দুইটা রাস্তাতেই প্যান্ডেল। সারাদিন ধইরা লুক-জন। বা-ইক। খিচড়ি। রক্তদান। বৌ-বাচ্চা-ছ্যালেম্যা সবাই মিলা প্যান্ডেলে।’   গালে লাগানো শেভিং ক্রীমের ওপর প্রথম পর্বের ক্ষুর চলছে—ফলে, সেই চলন বুঝে পাংকচুয়েশন তৈরি ক’রে নিতে হয়, এবং লোকটি অত্যন্ত সার্থক ও সতর্কভাবে তা করেও।   ‘বুঝবে বুঝবে।’ আবার থামতে হয়।   ‘একদিন, ঠিকোই বুঝবে।’   ক্ষুর এবারে বাম গালে চলছে। জুলফির নিচ থেকে ঠোঁটের ধার অবধি কাটা হলে লোকটি আবার বলে, এবং এবারে তার স্কেল পরিবর্তন হয়। খুব সাঙ্গীতিক বোধ ছাড়াই এটা লক্ষ করা যায় এইবারে লোকটি তার গলায় একটি ক্রোমাটিক নোট লাগালো ফলে স্বর অবধারিতভাবে অন্য একটি মাত্রায় এসে দাঁড়ায় তথা কাঁপতে থাকে।   ‘সরকার যে এই মোসল্লাগুলারে ত্যাল দিয়া দিয়া কি সর্বনাশ করতাসে, যখন বুঝবে তখন তো আর আমরা থাকুম না।’   ঠিক চিবুক এবং তার নিচের গোল বলটায় ক্ষুর চলায় লোকটির মাথা চেয়ারের হেড-রেস্টে এসে পড়ে এবং উচ্চারণেও অস্পষ্টতা আসে, যেহেতু চোয়াল ও ঠোঁট পুরোপুরি খোলা যাচ্ছে না।   ‘তবে বুঝবে, য্যাদিন অদের মা-বইনরে ধইর্‌রা টানবে।’   এবারে কিছুটা সময় পাওয়া যায়। যেহেতু প্রথম পর্বের ক্ষুর চালনা শেষ। দ্বিতীয় পর্বের শুরুর আগে ব্লেডটাকে খুলে আবার লাগানো হচ্ছে। বলা বাহুল্য তার আগে বাঁ-হাতের ক্রীমগুলো একটি প্লাস্টিকের ছোট গ্লাসে চেঁছে রাখা হল এবং শেভিং ব্রাশের অবশিষ্ট ক্রিম আবার তার গালে লাগানো হচ্ছে। এই এতটা সময় পেলে যেকোনও সময়-সচেতন মানুষ যা করে থাকেন ইনিও তাই করলেন। এইটুকু সময়পর্বের মধ্যেই যে মূল কথার পরিশিষ্টাংশ তাকে সেরে ফেলতে ফেলতে হবে তা তিনি শুরুতেই বুঝে নিয়েছেন এবং অপেক্ষা করছিলেন ঠিক এই গ্যাপটুকুর জন্যেই। লক্ষ করা যেতে পারে, ঠিক এই জায়গায় তার গলার স্বরও কিছুটা নিচু হয়ে আসে এবং লয় একটু দ্রুত হয়। যার চলন বেশ একটু এঁকে-বেঁকে।   ‘মসজিদে তো আগে পাঁচিলই ছিল না। অখন আটফুট পাঁচিল দিয়া দিসে।’   দ্বিতীয় বাক্যের দ্বিতীয় শব্দে (‘আট ফুট’) তিনি যে ভ্রূ-উত্তোলন করলেন তা না-দেখেই বলে দেওয়া যায়।   ‘ভিতরে যে কী করে কে জানে। আগে তো আমরা ছুটবেলায় অইখানে দেখসি বাঁশঝাড়। ডাবগাছ। অখন তো চিনাই যায় না। এলাহি ব্যাপার। বললে বলে, তোমরা যে প্যান্ডেল কইরা দুর্গাপূজা করো। ...অ, ভালো কথা, আইজকে ভোরে ভূমিকম্প হইসিল, ট্যার পাইসিলেন?    দূরত্ব কত রকমের হয়। গতিই না কত প্রকার। এক তো বস্তুগত দূরত্ব, বস্তুগত গতি। কলকাতা থেকে ভূবনেশ্বরের দূরত্ব—এবং সেই দূরত্ব অতিক্রম করার গতি—আরেক হয়, নিজের চিন্তাকে এক জায়গা থেকে তুলে বা টেনে আরেক জায়গায় নিয়ে আসা, তার দূরত্ব এবং এই ‘নিয়ে আসা’র গতি। ভাবগত দূরত্ব। ঠিক যে গল্পটা, ন্‌না গল্প নয়—যে ঘটনা, নির্মিত যে ঘটনাটা এই উপন্যাসে আমরা কয়েকজন মিলে বলতে চলেছি, সেটা এত ঘুরপথে একটা কল্পিত কাহিনির মতো মোড়ক দিয়ে না-ও বলা যেত, যেতই; একদম আস্ত মুড়োর মতো সোজা রেখে দেওয়া যেত থালায়—কিন্তু যেহেতু আমরা একে-অপরকে এখনও যথেষ্ট মাত্রায় জানি না, চিনি না—আবার নিজেদেরকেও নিজেরা খুব সামান্যই জানি, অন্যের কাছে সম্পূর্ণ দিয়েও দিতে পারি না, এখনও—যেহেতু এরকম অবস্থা এখনও রয়েছে, সারা পৃথিবীর যেকোনও সমাজব্যবস্থার মধ্যেই রয়েছে, তাই এই ঘুরপথেই আমাদের যেতে হবে নৈর্ব্যক্তিকতা ও অনিবারণীয় আত্মমগ্নতার দিকে। তবে, ঘুরপথে আমাদের এই ঘটনাক্রমে বা প্রবাহে যে ভাব বা আত্মগত দূরত্ব বাড়ছে, বলা বাহুল্য। আসলে, একটা একবগ্‌গা গণ্ডারের মতো শিং উঁচিয়ে পূর্বনির্দিষ্ট ভাবনাপথ ধ’রে সোজা ও একমুখী এগোলে আসল সমস্যাটার গোড়ায় আর কিছুতেই পৌঁছানো যাচ্ছে না। যত কিছু ভাবার বা বলার বা লেখার ছিল, আমি ভাবছি তার সবই আমি ভেবেছি/বলেছি/লিখেছি। তুমিও তাই-ই ভাবছ যে তুমি সবটা ভেবেছ/.../...। কিন্তু আমাদের সব কথা ছাড়িয়ে প্রতিবারই দেখা যাচ্ছে সমস্যা আরও অনেকটা দূরে এগিয়ে দাঁড়িয়ে আছে। তাকে ধরতে তাই সোজা একমুখে এগোলে আর হচ্ছে না। বরং তার এবং আমাদের অবস্থান বুঝে প্রতিনিয়তই পরিবর্তিত পরিস্থিতিতে চলার ছক পালটে নিতে হচ্ছে। মাঝরাতে পুলিশ যেভাবে একটা বাড়ির চারদিক ঘিরে সেখানে রেড করতে ঝাঁপায়, অক্টোপাসের মতো বহুদাঁড় বিশিষ্ট সে ঘিরে ফেলা—এক-একটা চলন্ত শুঁড় আমারই প্রতিনিধি হয়ে বিভিন্ন দিক থেকে সমস্যাকে ঘিরছে।   —‘শুনলাম হইসিল। আমি ট্যার পাই নাই’   —‘মণিপুরে এপিসেন্টার। ইম্ফলে। পুরা তো টেররিস্টের জায়গা। বেশি কইরা অইদিকে ভূমিকম্প হওয়া দরকার।’    পুরনো চশমার পাওয়ারে ফেলে আসা দৃষ্টি। জামায় লেগে থাকা হলুদ দাগের মতো তার কাচে লেগে থাকা দৃশ্য। তারা কি এখনও কথা বলে সেদিন কী দেখেছিল। দেখেছিল যেন জল অন্তঃসত্ত্বা। তাই তার পেট। তাই তার ঢেউ।   পড়া শেষ ক’রে ‘সে’ উঠে পড়ে। সন্ধে হয়ে গেছে। শীত শীত। নাকি শীতের কল্পনা? সরকারি দলের পথসভা হচ্ছে বাঘাযতীন মোড়ে। কি বিরক্তিকর ন্যুব্জ এই দিনগুলো। মাটি থেকে অত্যন্ত কম উচ্চতায় মেঘ এই শহরে এমনভাবে ঢেকে থাকছে, ঠিক শুয়োরের মাংসের ওপর যে শক্ত স্তর। এক-একটা শব্দ স্টোনম্যানের মতো কয়েক হাজার হাওড়া স্টেশনের হৈ হৈ ছুঁড়ছে মগজে। বিলুপ্তপ্রায় এক প্রজাতির মতো ধুঁকে-ধুঁকে চলা কয়েকটা জলাধার এবং তার পাশের ঘাস থেকে এখনও যেটুকু আলো, তাপ এবং শব্দ প্রতিফলিত হয় তা আলোকরশ্মির গতিপথের সরলরেখা থেকে বিচ্যুত হয়েছে, কবেই। দর্শনের মূল্যে কোনও রাজনৈতিক কাঠামো নেই। রাজনীতির মূল্যে কোনো দার্শনিক কাঠামো নেই। পায়ের নিচ থেকে কাগজ-কাটা যন্ত্র কুচকুচ ক’রে স্লাইস করছে পায়ের চেটো, গোড়ালি—মানুষ তাও পা সরিয়ে নেয় না। কই, নিচ্ছে না তো। নিজের রক্ত নিজেই দেখছে, দেখছে পাশে দাঁড়ানো লোকটারও পা কাটছে মেশিন—কি নিখুঁত মাপ—টম্যাটো সস্‌ ছেটানো পাতলা পাতলা শসার স্লাইস—এটাকেই রাজনৈতিক সমর্থন বা আনুগত্য ভাবছে দলগুলো। অথবা এভাবেও ভাবা যায়, যখন তার ক্রিয়া আছে কিন্তু লক্ষাভিমুখী ক্রিয়া নেই তখন স্লাইস মেশিনকে করোটির শেষপ্রান্ত অবধি উঠে আসতে বাধা সে দেবে কেন। তাই সিপিএম, তৃণমূল বা বিজেপি কাউকেই সে নির্বাচন করেনি। প্রকৃতপ্রস্তাবে মানুষ সরে না দাঁড়ানোকে নির্বাচন করেছে। বেছে নেওয়ার স্বাধীনতা তার থাকবেই। ক্রীতদাস যদি নিজেকে শৃঙ্খলমুক্ত করার একটুও চেষ্টা না করে, তবুও সে স্বাধীন—শৃঙ্খল সে বেছে নিয়েছে। ইকোনমিক্সে লেমন থিওরি ব’লে একটা থিওরি আছে। খুব সোজা। এবং দুঃখের। বাজারে গিয়ে আলু কেনার সময় আমরা বুঝতে পারি না এটা পচা হবে কিনা। নেড়েচেড়ে বা টিপে দেখি বটে, কিন্তু আলুটা সত্যিই কেমন সেটা জানার জন্য বাড়িতে এনে কেটে দেখা অবধি অপেক্ষা করতে হয়। একবার কেটে ফেললে দোকানে আর ফেরতও চলে না। কে জানতো, শতাব্দীর শেষ জুয়াও একটা পচা আলু হবে। অন্তিমে, উল্লেখ থাকে, ইকোনমিক্সে লেমন থিওরি ব’লে একটা থিওরি আছে। খুব সোজা। এবং দুঃখের।   বিজ্ঞাপনের বিরাট লোহার ফ্রেমে লাগানো মস্ত ব্যানারটা খুলে গেছে। শুধু ওপরের দিকে লোহার ফ্রেমের সাথে সেঁটে আছে কিছুটা। আর হাওয়া দিচ্ছে সাঁই সাঁই ক’রে তখন। লোহার কালো দাঁত বের করা ফ্রেমটাকে ন্যাংটো রেখেই তাই ফড় ফড় ক’রে উড়ছে ফ্লেক্সটা। ফ্লেক্সের ওপরের দিকে কিছুটা ফ্রেমের সাথে লেগে থাকায় পেছনেও ঘাপ ঘোপ টান পড়ছে তার। আর সামনেও হাওয়া টানছে। যেখানে ইতিমধ্যে—  ‘১৬ই অগাস্ট ঘোষণা হল সীমান্ত রোয়েদাদ। ‘পঞ্জাব বাউন্ডারি ফোর্স’ ভেঙে দেওয়া হল ২রা সেপ্টেম্বর। পশ্চিম পঞ্জাব থেকে সাফ ক’রে দেওয়া হচ্ছিল হিন্দু আর শিখদের। পূর্ব পঞ্জাব থেকে সাফ করা হচ্ছিল মুসলমান।   একদিন শেষ বিকেলে ফিরোজপুর স্টেশনে ধোঁয়া ছাড়তে ছাড়তে ঢুকল উদ্বাস্তুদের জন্য সংরক্ষিত একখানা বিশেষ গাড়ি। তার চালক আতঙ্কে বিহ্বল হয়ে পড়েছেন। গার্ড মৃত অবস্থায় পড়ে আছেন নিজের কামরায়। স্টোকারের কোনও পাত্তা নেই। আমি প্ল্যাটফর্ম ধরে হাঁটতে লাগলাম। দেখলাম দু’খানা বাদে আর সব বগি রক্তে মাখামাখি। তৃতীয় শ্রেণির একখানা কামরায় তিনটে মৃতদেহ রক্তে ভাসছে। লাহোর আর ফিরোজপুরের মাঝখানে কোথাও গাড়িখানাকে থামিয়ে দিনের আলোয় সবার সামনে এই নিখুঁত কসাইগিরি সেরেছে সশস্ত্র মুসলিম জনতা।   আরও একটা দৃশ্য আমি সহজে ভুলব বলে মনে হয় না। পাঁচ মাইল লম্বা এক মুসলমান উদ্বাস্তু মিছিল শামুকের গতিতে সরযূ নদীর সেতু পার হয়ে ঢুকছে পাকিস্তানে। গোরুর গাড়ির ওপর তাগাড় করা রয়েছে হতদরিদ্রের পুঁটলিপাঁটলা, হাঁড়িকুড়ি। পাশে পাশে চলেছে গোরু, মোষ। কোলে বাচ্চা আর মাথায় ভাঙাচোরা টিনের বাক্স নিয়ে মেয়েরা চলেছে। কুড়ি হাজার নারী, পুরুষ আর শিশু ধুঁকতে ধুঁকতে চলেছে তাদের অভীষ্ট ভূমির উদ্দেশে—এজন্যে নয় যে ওই ভূমি সত্যিই তাদের অভীষ্ট, বরং এই জন্যে যে ফরিদকোট রাজ্য আর ফিরোজপুর জেলার অভ্যন্তরে হিন্দু আর শিখদের দলবল শয়ে শয়ে মুসলমানদের কুপিয়ে কুপিয়ে মেরেছে...’         Life in the Punjab today, Swatantra (A Madras based weekly magazine), 4 October, 1947   \r\n  কৃষ্ণা গ্লাসের সামনে দাঁড়িয়ে আমরা দেখছিলাম দূর আকাশ থেকে উলটো হয়ে পড়তে থাকা এক মানুষ—ফেরত আসা রকেটের মতো ভীষণ জোরে, নামছে তো নামছেই—একসময় রেলের পোস্টে বা মোবাইল টাওয়ারে তার মাথা ধাক্কা খায় ও ফেটে যায়—ও হো হো হো—উল্লাস করে উঠি সবাই—হুই হুই সিটি—সমষ্টির দিকে ধেয়ে আসা একটা রকেট বা আত্মঘাতী বোমা যেন—আকাশে ফেটে যাওয়া আতসবাজির বারুদটুকরো যেভাবে ছড়িয়ে-ছড়িয়ে নামে,  মাথা ফেটে ঘিলু ও করোটির টুকরো-অবশেষ সেইভাবে আমাদের দিকে পড়ছে—কিছু আমাদের থেকেও দূরে—কোনও বাড়ির ছাদে—কোনও বস্তির পেছনে—দেখে মনে হয়, নিউট্রাল গীয়ারে  নামছে—আমরা পাশাপাশি ও ঘেঁষে দাঁড়িয়ে থাকলেও আমাদের দু’টো দেহের মাঝখানে থাকা দুর্লঙ্ঘ শূন্যতা একটিকে অপরটি থেকে শুধু বিচ্ছিন্নই রাখে না, আমরা উভয়েই সে শূন্যতা প্রত্যক্ষও করি—ক’রে যাই—কেননা আমাদের তা ক’রে যেতে হয়, তাই;--আমাদের একে-অপরের চামড়ায় ঘষা লাগলেও তা থেকে আর কোনও তড়িৎচৌম্বকীয় তরঙ্গ ঢেউ তোলে না মগজে—কেননা, আমাদের ঘিলু, ওই যে ওই উঁচু থেকে ফেটে ছড়িয়ে নিচে নামছে, আমাদেরই দিকে—এসবই আমরা দেখছিলাম, দেখছিলাম দূরে দাঁড়িয়ে—পেছনে ওই ওদিকে গঙ্গা তার কোমর বেঁকিয়ে ঘুরছে তো ঘুরছেই—ঘুরেই চলেছে—সেখানেও পড়বে কিছু, ঘিলুর অবেশেষ, করোটির ভাঙা শিং—এখানে গঙ্গার কোনও বুক নেই—বুক নেই তাই বোঁটা নেই—বোঁটা নেই তাই দুধ নেই—দুধ নেই তাই শিশু নেই—তারও আগে একটা বাস স্ট্যান্ড—সেখানে বাস ধরবে ব’লে মাঝরাত থেকে লাইনে দাঁড়ানো মানুষের কিউ—যাকে সার্ত্র আরও পরে সমষ্টি বা গোষ্ঠী বলবেন না, বলা যায় না তাই বলবেন না, বলবেন কালেক্টিভ—এবং এও বলবেন যে, কিউ-এর সারিবদ্ধ এই মানুষ নিঃসঙ্গতার বহুত্বেরই নামান্তর—ও হো হো হো—সার্ত্র এ কথা বলার আগেই লাইন দাঁড়িয়ে গেছে—এবং ক্রমশ তা দীর্ঘতর হচ্ছে—মাঝরাতের ঘুম ঠেলে দূর-দূরান্ত থেকে লোক আসছে—এত রাত, তাই গাড়ি-ঘোড়া কিছু নেই, হেঁটেই তো আসছে—আর এসে দাঁড়িয়ে পড়ছে লাইনে—পাশাপাশি দাঁড়িয়ে থাকলেও যাদের কোনও ঐক্য বোধ নেই, ছিল না, থাকবে না—এখানে বিচার হবে সংখ্যা দিয়ে—এই সারিবদ্ধ মানুষের সিরিয়াল এক্‌জিসটেন্স নিঃসঙ্গ এবং শক্তিহীন—আরও বললে, এর কোনও মুখ নেই, ইহা যান্ত্রিক এবং স্থূল—আমাদের এই নগরে গোটা শহর এভাবেই বেঁচে আছে—আকাশে ফেটে যাওয়া আতসবাজির ঘিলু উল্কাগতিতে কিভাবে নেমে আসছে বিস্ময়ে তা দেখতে দেখতে—সরে যাওয়ার কথা ভুলে—হুই হুই সিটি দিতে দিতে এবং বাসের জন্য লাইনে দাঁড়ানো কিউ-এর মতো। হাতে তালি দিতে দিতে আমরা পরস্পরের দিকে তাকিয়ে দেখি আমাদের প্রত্যেকের হাত কনুইয়ের নিচ থেকে কাটা। এছাড়া আমাদের কোনও স্মৃতি নেই। ইতিহাস নেই। অতীত নেই। ঐতিহ্য নেই। সারিবদ্ধ লাইন হয়ে দাঁড়িয়ে থাকা ছাড়া বর্তমান নেই। সকাল হলে দেখা যাবে, সারারাত আমরা যারা বাসের জন্য লাইন দিয়ে দাঁড়িয়েছিলাম, প্রকৃতপক্ষে এটা বাস স্ট্যান্ডই নয়, এটা, পরিত্যক্ত একটা কবরখানায় ঢোকার মুখ। একটা নীল-শাদা ত্রিফলা দাঁড়িয়ে আমাদের পাশে। অর্ধ-উড়ন্ত একটা দাঁড়কাক মনোস্থির করতে পারে না সে ত্রিফলার কোন্‌ দণ্ডে বসবে।    ওদিকে আরও কয়েক লক্ষ লোক—   ‘রোদ, বৃষ্টি আর পঞ্জাবের সেই কনকনে ঠাণ্ডার মধ্যে দিয়ে চলেছে। ভারতের সমভূমিতে নিচু হয়ে উড়ছে তাদের যাত্রাপথের ধুলো। মিশে যাচ্ছে ভয় আর ঘাম, মলমূত্র আর গলিত শবের গন্ধের সঙ্গে। ঘৃণার ধুলো যখন থিতিয়ে এল, তখন নাম ডেকে ডেকে হিসেব মেলানো আরম্ভ হল, কতজন মরেছে তার হিসেব। স্তম্ভিত দেশ জুড়ে ধ্বনিত-প্রতিধ্বনিত হল দশ লক্ষ মানুষের নাম—যারা মরেছে গুলি খেয়ে, তলোয়ারের কোপে, ছোরার আঘাতে, ছুরির ঘায়ে আর মহামারীতে। ...তা ছাড়াও ছিল সেইসব ক্লান্ত, নম্র হৃদয়ের মানুষ যারা তাদের লুন্ঠিত উদ্যানগুলোর দিকে চেয়ে থেকে থেকে অবশেষে লুটিয়ে পড়ে মরে গেছে। কী লাভ বেঁচে থেকে, যদি মানুষের মন থেকে বোধবুদ্ধি লুপ্ত হয়ে যায়, যদি মানুষ এমন উন্মত্ত হয়ে দাপাদাপি করে? কী হবে ত্রিশূলের ডগা থেকে তোমার শিশুকে বার করে এনে? কী হবে কূপের তলার কাদামাটি থেকে তোমার প্রিয়াকে তুলে এনে?’    Donald F. Ebright, Free India; the First Five Years; An Account of the 1947 Riots, Refugees, Relief and Rehabilitation (Nashville: Parthenon Press, 1954), p. 28         গত কয়েকদিনের খবরের কাগজের বিভিন্ন শিরোনামগুলো দেখা যাক। বলা বাহুল্য, এগুলো বেশিরভাগই ‘উত্তেজনাপ্রবণ সাংবাদিক আর নিরাশাপ্রবণ পেশাজীবীদের’ লেখা।   ‘১৯৯৫ থেকে এখনও অবধি ভারতে কৃষক আত্মহত্যা তিন লক্ষ ছাড়াল’   ‘বিচ্ছিন্নতার প্রচেষ্টায় প্রথম সারিতে জেনইউ, যাদবপুর’    ‘অনন্তনাগে সৈন্য মোতায়েন, কারফিউ’    ‘তামিলনাড়ুতে মিছিলের ওপর গুলি, মৃত ৩’   ‘অযোধ্যা আন্দোলনকে দেখতে হবে সাংস্কৃতিক সচেতনতা ও উপলব্ধির এক সূচনাবিন্দু হিসেবে : অরুণ শৌরী’    ‘দিল্লিতে আজাদি মিছিলে কুড়ি হাজার ছাত্র’    ‘রবীন্দ্রনাথের নাইটহুড ত্যাগে ক্ষুব্ধ দেশের সরকার’   ‘নিরাপত্তা বাহিনীর হাতে খতম ১৭ মাওবাদী’    ‘অখণ্ড হিন্দু রাষ্ট্রের স্বপ্ন সত্যি হতে চলেছে : ঠাকরে’    ‘দক্ষিণ ওড়িশায় ভয়াবহ দুর্ভিক্ষ’     ‘গুলিবিদ্ধ মহাত্মা’   ‘অর্থনীতির ভোলবদল : বাজার খোলা হল’      ‘জেনইউ-এর ছাত্রগোষ্ঠী অনশনে’    ‘নন্দীগ্রামে ভয়াবহ পুলিশী সন্ত্রাস’   ‘জঙ্গীদের হাতে ভারতীয় মসজিদের ধ্বংসাবশেষের মধ্যে সমাধিস্থ হল সম্প্রীতির সব আশা : লন্ডন টাইমস’    ‘আমলাশোলে অনাহারে মৃত্যু, অস্বীকার বামেদের’   ‘মণিপুরে মেয়েদের নগ্ন মিছিল’   ‘সারা দেশে জারি হল জরুরি অবস্থা’  ‘সোভিয়েত ভেঙে গেল’   ‘আবার বন্ধ চা বাগান’    ‘উড়িষ্যার কাশীপুরে বক্সাইট প্রকল্প, বিদ্রোহে আদিবাসীরা’   ‘স্বাগত নতুন : স্বাধীন বাংলাদেশ’    ‘ঔরঙ্গাবাদে বর্ণহিন্দুরা তপশিলি জাতির মহল্লায় ভেঙে দিল বুদ্ধমূর্তি’    ‘বদলা নেওয়া আমাদের ধর্মীয় কর্তব্য : লস্কর প্রধান’     ‘আলাদা রাজ্যের দাবি থেকে সরছি না : ঘিসিং’   ‘কাশ্মীরে পণ্ডিতদের নৃশংসভাবে হত্যা হিজব-উল-মুজাহিদিনের’   ‘কিষেণজি নিহত’  ‘তেলেঙ্গানায় কৃষক অভ্যুত্থান’  ‘স্বাধীনতা চাইছে নাগাল্যান্ড’   ‘বিশ্বকাপ ফাইনালে আজ কপিলের টিম’   ‘গুজরাত দাঙ্গায় মৃত বেড়ে দু’ হাজার’   ‘নকশালবাড়ি আন্দোলন ব্যর্থ হবে না : কানু সান্যাল’     ‘এক ধাক্কা অউর দো, বাবরি মসজিদ তোড় দো : সাধ্বী ঋতম্ভরা’   ‘উত্তর-পূর্বাঞ্চলে সেনাবাহিনীর বিশেষ ক্ষমতা আইন জারি থাকবে, জানাল দিল্লি’    ‘হরিয়ানার ঝাঝার গ্রামে ৬ জন দলিতকে পুলিশের সামনেই পিটিয়ে মারল জনতা’   ‘দিল্লিতে শিখ নিধনের যুক্তি দিলেন রাজীব : বনস্পতির পতন হলে ধরণী তো কাঁপবেই’   ‘সন্ত্রাসবাদী সূর্য সেনের ফাঁসী’   ‘হিরোশিমার ঘটনায় জাপানবাসীর কাছে ক্ষমা চাইতে রাজি নন ওবামা’    ‘আদিবাসী বিদ্রোহে উত্তাল বস্তার : পুলিশের গুলিতে নিহত ৩৯’   ‘হিন্দি চাপানোর বিরুদ্ধে তামিলনাড়ুতে রাজ্যব্যাপী প্রতিবাদ’    ‘ওড়িশায় এক মিশনারিকে দুই পুত্র সহ জ্যান্ত পোড়াল বজরং’   \r\n  কোলকাতার বদলা নিল নোয়াখালি, নোয়াখালির বদলা নিল লাহোর, লাহোরের বদলা নিল বিহার, বিহারের বদলা নিল গড়মুক্তেশ্বর, গড়মুক্তেশ্বরের বদলা নিল মথুরা, মথুরার বদলা নিল বারাণসী, বারাণসীর বদলা নিল ধর, ধরের বদলা নিল বুদান পাহাড়, বুদান পাহাড়ের বদলা নিল গুজরাত, গুজরাতের বদলা নিল মধ্যপ্রদেশ, মধ্যপ্রদেশের বদলা নিল অসম, অসমের বদলা নিল উত্তর প্রদেশ, উত্তর প্রদেশের বদলা নিল কর্ণাটক, কর্ণাটকের বদলা নিল বোম্বাই, বোম্বাইয়ের বদলা নিল কাশ্মীর, কাশ্মীরের বদলা নিল পঞ্জাব, পঞ্জাবের বদলা নিল দিল্লি, দিল্লির বদলা নিল ইন্দোর, ইন্দোরের বদলা নিল বোকারো, বোকারোর বদলা নিল বেলচি, বেলচির বদলা নিল ছোটনাগপুর, ছোটনাগপুরের বদলা নিল গুয়া...  ত্রিশূলের বদলা নিল ছোরা, ছোরার বদলা নিল তরোয়াল, তরোয়ালের বদলা নিল বন্দুক, বন্দুকের বদলা নিল পেট্রোল বোমা, বোমার বদলা নিল গ্যাস সিলিন্ডার...    আমার ফুসফুসকে আমি বিশ্বাস করি। কিন্তু এখনও তাকে ভালো ক’রে চিনি না। আমার লিভার এবং কিডনী সম্পর্কেও একই কথা। আমার ডান হাতটিকে আমি কতটা ভালোবাসি কিংবা বাঁ পায়ের অনামিকাটিকে, স্বাভাবিক দৈনন্দিন অবস্থায় এ ঠিক বোধগম্য নয়। এমন কিছু দীর্ঘ-লালিত ব্যক্তি-অভ্যেস আমি আমার সাথে নিয়ে চলেছি যেগুলো সঙ্গে না রাখলে আমি অনেক সাধারণ চিন্তা-ভাবনাই করতে পারতাম না।     বেশ ছোটবেলায় একবার, নদে জেলার সেই একচিলতে গ্রামে, মাঘ মাসের কাক-না-ডাকা ভোরে, মা ডেকে তুললেন আমায়—আলো তো তখনও ফোটেনি—আমি ঘুমের সাথে আমার জাগরণের একটা মোটামুটি বন্ধুত্ব বা আপোস করিয়ে দিতে দিতে চোখ পিটপিট করছি—আর কখন নিজেই এসে পড়েছি ঘরের বাইরে, উঠোনে—হ্যাঁ, খালি পায়ে, এবং পায়ের পাতা ও শরীরের প্রত্যেকটি আচ্ছাদিত ও উন্মুক্ত রোমকূপ দিয়ে প্রবেশরত শৈত্য আমাকে জানায় যে, সে আমারই অপেক্ষায় ছিল—তখনই মা আমার হাতে ধরিয়ে দেন মাটির একটি মালসা—যাতে ধূসর বর্ণের টলটলে এক তরল—আমি দু’হাতের করতলে তা ধরি—মুখের কাছে নিয়ে আসি—আমার ঘাড় থেকে মাথাও তখন আনুমানিক পঁচাশি ডিগ্রি কোণে মালসার দিকে হেলেছে—চোখ ও তার দৃষ্টি আনুভূমিক থেকে সরে পুরোটা উল্লম্ব না হলেও কিছুটা তেরছা এসে পড়েইছে মালসার দিকে—তখনই অন্ধকার আরও একটু আবছা হ’ল—বস্তুত ভোরের সময় যেরকমটা হয়—প্রতি মুহূর্তেই একটা-একটা ক’রে অন্ধকারের টোন সরে যেতে থাকে—এবং আলোর একটা ক’রে পোঁচ পড়তে থাকে চারপাশের গায়ে—তখন, দু’হাত দিয়ে মাটির মালসাটিকে মুখের কাছে এনে আমি দেখতে পাই—আরও স্পষ্ট এবং অব্যর্থভাবে বললে আমি দেখে ফেলি—মালসায় ওই ধূসর বর্ণীয় তরলে একটি মুখের আভা—ওই একই সময়ে আমার দু’ঠোট তখন ফাঁক হয়েছে—এবং তার মাঝখানে মালসার একটি কাঁধ অবস্থান নিয়েছে, আমার জিভ ও মুখে এসে পড়েছে সেই তরলের প্রথমাংশ—উত্তর প্রথমাংশ—প্রাক্‌ দ্বিতীয়াংশ—এইভাবে ক্রমে আরও—যুগপৎ একইসাথে মালসায় ওই ধূসর বর্ণীয় তরলে ততক্ষণে আমি দেখে ফেলেছি এবং দেখছি একটি মুখের আভা—অবধারিতভাবে সে মুখ আমার শৈশব। মালসায় প্রকৃত পানীয়, খেজুর রস। এখানে প্রধান এবং তীক্ষ্ণতম বিন্দুটি হল, ওই মুখের আভা। কিন্তু সমস্যা হ’ল, বিন্দু-বিন্দু শীতের সামগ্রিকতা এবং আমার জিভ ও মুখে আসা খেজুর রস—যা আমার অন্তঃস্থ প্রতিটি নালিপথকে সেই মুহূর্তে আদিম ও বনজ ক’রে তুলেছিল—ঠিক এরকম ভোর-মুহূর্তে জঙ্গল থেকে বেরিয়ে এবং অবশ্যই একটি মাঠ বা চর পেরিয়ে নদীতীরে দাঁড়ানো হরিণ যেভাবে মুখ নিচু ক’রে জলে জিভ দেয়, চাটে—একইসময়ে জলে সে দেখতে পায় নিজেরই মুখ—যার ফলে শৈশবের ওই ঘটনাটিকে আমার জীবনের একটি আদিম বন্যমুহূর্তের স্মৃতি বলেই মনে হয়—আমি স্পষ্টই দেখতে পাই, রসপান রত ওই মুহূর্তে আমার দু’ কানের পাতা কিরকম সোজা খাড়া হয়ে দাঁড়ায় এবং একটু চুমুক দিয়ে আমি পুনরায় মুখ তুলে সামনেটা ও চারপাশ দেখি—আবার তরলে ঠোঁট দিই—ঠাণ্ডায় আমার রোমকূপগুলো আরও স্পষ্ট হয়ে হরিণের চামড়ার মতোই বুটি-বুটি দানাদার হয়ে উঠেছে—আমার চামড়াও শীতে অল্প চিরিক-চিরিক কাঁপছে—সেই বন্যতা আরও স্পষ্ট বোঝা যাবে যদি তখন আমার পা দু’টো দেখা যেত—পায়ের আঙুলগুলো মাটিতে রেখে, পাতার মাঝখান থেকে গোড়ালি অবধি আমি তখন উঁচু ক’রে রেখেছি এবং মাঝে মাঝে খুব ধীরে অল্প ঘসঘস ক’রে পায়ের পাতা ঘষছি—লেজ সোজা ক’রে গুলবাঘ যেভাবে লাফানোর আগে পেছনের পা দু’টো ঘষে। শীতের হিম প’ড়ে থাকা সারারাতের ভেজা উঠোন আমার পায়ের আঙুলের ছাপ নিশ্চয়ই খুব ভালোভাবে নিয়ে রেখেছিল সেদিন। প্রকৃতপ্রস্তাবে আমি তখন সেই মানবজন্তু যে-তার উৎস-মুহূর্তেই এমন কিছু দীপ্তি ও অভিলাস টের পেয়েছিল যা আদিম এবং বন্য। এতটা লেখার পর যদি বলি, আমি দেখতে পাচ্ছি বাড়ির উঠোনে মাটির মালসা হাতে খেজুর রস পানরত সেই শিশু অথবা নদীতীরে ভোরের জলপানরত হরিণ—কেউই নেই—যা রয়েছে, তা আমি—এই গোটা আমি; মূর্ত-জগৎস্থিত মূর্ত-আত্মসচেতন আমির স্ব-হেতু-সত্তা—এই অনুচ্ছেদের ঠিক শেষ-লাইনের পরে ডান দিকের কোণে সে জানু পেতে বসেছে—দু’ হাত কৃতাঞ্জলির মতো জড়ো হয়ে মুখের কাছে আনা—যেন চরণামৃত পান করছে, এইভাবে—আর, শব্দ আর লাইনের ফাঁকে শাদা অঞ্চল দিয়ে এঁকেবেঁকে নেমে আসছে সেই খেজুর রস, যেভাবে বহুধারায় ভেঙে ঝরনা প্রস্রবিত হয় পাহাড়ের পিঠে—তাহলে একটুও বাড়িয়ে বলা হবে না।    খেজুর রসের চরণামৃত খেতে-খেতে আমি শুনতে পাই বৃষ্টি নেমেছে। অথবা কে জানে হয়ত খেজুর রসই নেমেছে বৃষ্টি হয়ে। রাস্তায় কোমরের কাছাকাছি জমে থাকা রস ভেঙে হেঁটে যাচ্ছে শক্তি চট্টোপাধ্যায়। চোখে তার ঘর ছাড়া বিবাগীর দৃষ্টি। জিহ্বায় পাগলের কবিতা।    ‘কুশাসনে বসতে আমার ভালো লাগে না  ভালো লাগে না আমার ইন্দ্রজাল—মোহরের গল্প  আলিবাবা ভালো লাগে না আমার  ভালো লাগে না আমার সাধারণতন্ত্র—দেহ বিক্রি    আমেরিকার কোনো কিছু ভালো লাগে না আমার—   কেনেডির মৃত্যুই আমার ভালো লেগেছিল।’     আমার অস্তিত্বের ভেতর বিরাট এক শূন্যতার মতো কুণ্ডলী পাকিয়ে ব’সে আছে এক কৃমি। ‘আমি’ এই শূন্যতার উৎস নয়, শূন্যতাই আমার সবরকম অস্তিত্বের এবং অস্তিত্বগুলির মধ্যে সম্পর্ক ও দ্বন্দ্বের ভিত্তি। সার্ত্র-এর ‘লা নোজে’ উপন্যাসের আঁতোয়ান রকাঁত্যাঁ-র মতো আমার আমির পেছনে লাগাতার লাথ মারছি আমিই। আমার নির্বাচনের বাধ্যতা আর স্বাধীনতাবোধ হল সেই পা যা আমির পেছনে বীভৎস উপগ্রহ চিত্রের মতো লাথ হয়ে উঠেছে।                                (চলবে)",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:37:39+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "1952058701773906241",
      "title": "দৃশ্যত | অমিত বিশ্বাস ",
      "content": "ছবি আঁকা বা ভাস্কর্য গড়া  এবং শিল্পকলার আগ্রহী দর্শক যে কেউ হতে পারেন  \r\n  দাদা, কেমন হয়েছে এটা ?  তাকিয়ে দেখি আমাদের ফ্রেমার (Framer) মিন্টু ডিম্বাকৃতি চিত্রপট হাতে নিয়ে দাঁড়িয়ে আছে আর ওর পুঁচকে শাগরেদ হেসে আক্ষরিক অর্থে লুটোপুটি খাচ্ছে।  বেশ খানিক অবাকই হলাম, আসলে যেখান থেকে আশার কিরণ দেখার সম্ভবনা বিন্দুমাত্র থাকে না সেখানে একচিলতে রোদ  ... । চিত্রপটটি আসলে ড্রিপ্রিং (dripping) পদ্ধতিতে আঁকা অর্থাৎ তুলি ক্যানভাসে স্পর্শ করবে না, পাতলা করে রঙ গুলে ক্যানভাসটি মেঝেতে রেখে উপর থেকে তুলি দিয়ে ছিটিয়ে ছিটিয়ে ছবি আঁকা হয়ে থাকে। সম্প্রতি এই ধরনের শিল্পকর্ম কলিকাতার দুটি শিল্প-মহাবিদ্যালয়ের শেষবর্ষের একশ্রেণীর ছাত্রছাত্রীরা ব্যপকহারে সৃষ্টি করে থাকে। চিত্রকলার কোনরূপ প্রাতিষ্ঠানিক পাঠ নেই মিন্টু আর তুলিও ধরে কেবলমাত্র ফ্রেম রঙ করার জন্যই, স্বাভাবিক ভাবেই এই ছেলের হাত দিয়ে একটি শিল্পকর্মের জন্ম ... অবাক হওয়ারই কথা। আরো অবাক সাগরেদের কার্যকলাপে, সে এটাকে হাস্যরসের উপাদান হিসাবেই দেখছে ... আর আমার ভাবনার উপাদান সরবরাহ করছে।  \r\n  শিল্পকলা নিয়ে এইসময়ের সাধারণের আগ্রহ মিশ্র। কেউ কাগজে শিল্পকর্মের নিলামের দাম শুনে স্থির করেন এর গুনগত মান, কেউ বা পত্রিকার অলংকরণ, আর একটু ভাগ্যবান হলে নিঁখুত প্রতিকৃতি। জনগণের অতি সামান্য অংশই প্রবল বৃষ্টির মধ্যে ছাতা মাথায় একাদেমি অফ ফাইন আর্টস (কলিকাতা) এ আসেন অথবা সোশ্যাল মিডিয়ার আমাদের মতন শিল্পীদের সঙ্গে নিয়মিত যোগাযোগ রাখেন। বাকিরা নাটক,গান, নাচ, কবিতা পাঠের আসর, সিনেমায় বেশি স্বচ্ছন্দ। দুর্ভাগ্য বেশি হলে রাজনীতি বাদানুবাদ অথবা টিভিতে ক্রিকেট বা সোপ অপেরায় মগ্ন।  কিন্তু দোষটা বোধহয় একা দর্শকের নয় ... কেন দর্শকের নয় তা নিয়ে পূর্বের প্রবন্ধে আলোচনা করেছি তাই বিস্তারে যাচ্ছি না আর। সোস্যাল মিডিয়ার দৌলতে আমাদের আবার সুযোগ এসেছে দূরত্ব ঘোচানোর, তাই আমার মনে হয় শুরুটা শিল্পীদের দিক থেকেই হোক না। একটি বিশেষ দৃষ্টিকোণ থেকে ছবি বা ভাস্কর্য দেখা শুরু করা হয়েছে ... দেখা শুরু হলে আরো আরো নতুন দৃষ্টিকোণ আবিষ্কারের সম্ভবনা রয়েছে।    \r\n  \r\n    \r\n \r\n  কালিঘাট পটের সেই বহুচর্চিত ছবিগুলি (মোহন্ত-এলোকেশী, পটের বিবি, ফুলবাবু, বেড়াল তপস্বী) মনে আছে, যেগুলিতে সামাজিক ভ্রষ্টাচারের টানাপোড়েনের নগ্নরূপ সরাসরি তুলে ধরা হয়েছিল।  অ্যাক্রিলিকে আঁকা পরিতোষ সেনের এই ছবিটি তার উপযুক্ত উত্তরসূরী। চিত্রকল্পে আমার পাই দুইজন প্রায় নগ্ন সাধু ব্যাঘ্রচর্মের উপর বসে আছে, পাশে ত্রিশূল। দেহে অত্যাধিক মেদের উপস্থিতি তাদের ভোগের অভ্যাসকে চিহ্নিত করে। সেই দেহেই ভস্ম মেখে বাহ্যিক সাধুভাব আনার আপ্রাণ চেষ্টা চলছে। পিছনে অবস্থিত সাধকের হাতে ধরা কল্কে তাদের নেশাগ্রস্থ জীবনের প্রতীক। সামনের সাধক যার এই জগতের মোহমায়া থেকে মুক্তি ঘটার কথা সে মুঠোফোনে জৈবিক চাহিদায় ব্যস্ত ... উত্তর অভিব্যক্তিবাদী এই ছবি আমাদের অন্তঃসার -শূন্য আধ্যাত্মিক চেতনার কথা ব্যক্ত করে।  \r\n    \r\n  \r\n  গাঢ় কালো পশ্চাদপটের সামনে এক লুপ্তকেশ ব্যক্তির সিগারেট হাতে নিয়ে দাঁড়িয়ে ... ছবি ব্যস এতটুকু। শিল্পী যোগেন চৌধুরী, সময়কাল একটু ধন্ধের (এক জায়গায় ১৯৭৪ অন্য জায়গায় ১৯৭৬), যদিও ছবিটির জন্মস্থান দিল্লীর রাষ্ট্রপতি ভবনের স্টাফ কোয়াটার্স। একটু লক্ষ্য করলে দেখা যাবে খদ্দরের চাদর ব্যক্তিটির রাজনৈতিক পরিচয় এবং চশমা অভিজ্ঞতাকে  নিশ্চিত করছে। হাতের মুঠোর মধ্যে সিগারেট রাখার ভঙ্গি যেন যে কাউকে পিষে ফেলার ক্ষমতা রাখে। চলে আসি মুখমন্ডলের গঠনে। সাধারণত যে দৃষ্টিকোণ (eye level) থেকে আমরা দেখতে অভ্যস্থ , তার থেকে সামান্য নিচে থেকে দেখিয়েছেন শিল্পী। ফলে চরিত্রটির  নাকউঁচু ভঙ্গিমা, দৃঢ় চোয়াল, কানের পেশি দর্শকের চোখে সহজেই ধরা দেয়। নিন্ম-ঠোঁটের মুদ্রায় অবজ্ঞা ফুটে ওঠে। কাগজের উপর মিশ্রমাধ্যমে আঁকা বহু চর্চিত এই ছবিটির শিরোনাম 'বিজয়ী মানুষ'।  \r\n    \r\n  প্রতিকৃতি বলতে আমরা ঠিক কি বুঝি। সাধারণ দর্শকের ধারণা মতে হুবহু ফোটো-ফিনিশ জাতীয় কিছু। তাহলে তো যে কোনো ক্যামেরাই যথেষ্ট এই কাজে, শিল্পীর কিবা প্রয়োজন ??? শিল্পী প্রতিকৃতিতে গড়েন মানুষটির চরিত্রের নির্যাস, এখানেই শিল্পী অনন্য। শিল্পীমহলে আক্ষরিক অর্থে রাগী অথচ রসিক বলে পরিচিত চিত্রশিল্পী পরিতোষ সেন মহাশয় আত্মপ্রতিকৃতি এঁকেছেন প্রচুর ... এইরকম একজন শিল্পীর প্রতিকৃতি ব্রোঞ্জে রূপান্তর করা চ্যালেঞ্জ বিশেষ। এই অসম্ভব কাজটি সম্ভব করেছেন ভাস্কর তারক গড়াই মহাশয়।  মোটা জুলফি, থুতনি অথবা ভ্রুর ভাঁজে পাই রসের মজা অথচ চোখদুটিতে ফুটে উঠেছে এক আবেগ সমৃদ্ধ ভাবুক।\r\n \r\n    \r\n  \r\n  একটি মুষ্টিবদ্ধ পুতুল ফুলের ঝোপের উপর চিৎ হয়ে পড়ে আছে আর একটি হাত সেই পুতুলটিকে স্পর্শ করে আছে ... ছবি দেখার শুরুতে চোখটি এখানেই আটকে যায়। একটু ভালো করে লক্ষ্য করলে দেখা যাবে ওই ফুলের ঝোপের মধ্যে দিয়ে দুটি পা বেড়িয়ে আছে, যার অবস্থান বৈশিষ্ট্য আমাদের মৃতদেহের স্মৃতি জাগ্রত করে। ধীরে ধীরে স্পষ্ট হয় ওড়না ঢাকা এক সদ্য কৈশোর উর্ত্তীণ যুবতীর নিশ্চল ধর্ষিত দেহ যার এখন পুতুল আর ফুলের সঙ্গে সহবাস করার কথা ছিল।  চারপাশে দাঁড়িয়ে আছে গ্রামের বিভিন্ন সম্প্রদায়ের মানুষ, এখন আছেন। এই প্রতিবাদী চরিত্রে্র রূপকল্প  তাই  হতবাক গ্রামবাসী এখানে গোষ্ঠীবদ্ধ দেওয়ালে রূপান্তরিত হয়েছে, যুগের লাঞ্ছনায় তাদের টলাতে পারে নি। প্রণব ফৌজদারের শিল্পকর্ম দেখতে অভ্যস্ত দর্শকদের কাছে হয়তো এই রচনাটি বিষ্ময়কর কারণ 'কামদুনি'র মতন সাম্প্রতিককালের ঘটনা নিয়ে  শিল্পীর নির্মাণ ।   \r\n    \r\n  \r\n  স্নানঘরে কাঠের বেঞ্চের উপর বসে আছে  এক নগ্ন যুবতী, একপাশে জলের গামলা অপর পাশে সাবান। ঠিক পিছনেই যে জানালাটি খোলা রয়েছে সেটি তার স্মৃতিতে নেই এতটাই বিভোর সে, হয়ত প্রেমিকপ্রবরের স্বপ্নে আচ্ছন্ন। সেই জানালায় উপস্থিত এক যুবকের হতবাক অর্ধাংশ মুখ। না দৃষ্টিতে যৌনতা নেই আছে হতবাক আচ্ছন্ন পুলক। সমাজজীবনে এই ধরণের ঘটনা প্রায় ঘটে কিন্তু তা নিয়ে চিত্রকল্প সৃষ্টি ... এটা বেশ আশ্চর্যের। ছবিটির রচনাভঙ্গিও চমৎকার, একাধিক দৃষ্টিকোণ থেকে দেখা চিত্ররূপ একটি চৌকো ক্যানভাসের মধ্যে গড়ার মধ্যে যথেষ্ট মুন্সিয়ানার প্রয়োজন। নগ্নতা থাকলেও কোথাও যৌন-সুড়সুড়ি দেবার প্রবণতা নেই শিল্পীর। প্রসঙ্গত জানাই শিল্পীর নাম, দেশ, কাল, মাধ্যম অজানা কিন্তু তাতে রসাস্বাদনে বাধা হয় না।    \r\n  \r\n  কৈশোরের স্মৃতি আমাদের সবারই মধ্যে আছে, সেই স্মৃতি থেকে প্রকৃত শিল্পীর পরিণত বয়সে জন্ম নেয় এক অনন্য চিত্রকল্প। চিত্রপটের ঠিক মাঝখানে একটি কিশোর  উপস্থিত। মাথায় কলা পাতা, এই কলাপাতার অবস্থান শিল্পীর প্রদেশকে নির্দেশ করছে, কারণ বর্ষাকালে ছাতার বিকল্প হিসেবে এই বাংলায় আমাদের স্মৃতিতে আসে কচুপাতা, কলাপাতা-স্মৃতিটি কেরল ভূমিপুত্রের।সেই অনুভবকে প্রাসঙ্গিক করছে পরণের লুঙ্গিটি। কিশোরটি বর্ষায় মাছ ধরে ফিরছে , রাস্তার জলে ভাসছে কাগজের নৌকা। দুটি বিড়াল তার পাশে মাছের জন্য ঘুরঘুর করছে। আকাশে মেঘের আলংকরিক চিত্ররূপ স্থানীয় দেওয়ালচিত্রের  অনুভব আনে। একধরণের স্মৃতিনির্ভর আমোদকেই উপস্থাপনা করেছেন শিল্পী রাজীব নায়ার।  \r\n    \r\n  ব্যক্তিগতভাবে শিল্পী মনে করেন মোবাইল / সেলফোনকে প্রতীকে(symbol) রূপান্তর করা যায় না আধুনিকতার চিণ্হ/লক্ষণ হিসাবে। এর সম্ভাব্য কারণ হল সেলফোনের ক্রমাগত রূপ(design) পরিবর্তন।প্রতীক হিসাবে নির্বাচন  হওয়া উচিত এমন কিছু যার দৃশ্যগত স্হায়িত্ব বর্তমান। ‘ libido of Babu’ নামক টেম্পারায় আঁকা ছবিটিতে প্রতীক নির্মাণ হয়েছে মাছ এবং ইন্দ্রলুপ্ত ব্যক্তির মুখমণ্ডলের উপরার্ধটি নিয়ে। ইন্দ্রলুপ্ত সাধারনত মানুষের মধ্যবয়স থেকে শুরু হয় তাই এর প্রতীকি তাৎপর্য রয়েছে অপরদিকে ছুঁতে পারা বা না পারা মাছের সঙ্গে জড়িয়ে আছে অবরূদ্ধ লিবিডো তাড়না। আবার ‘বাঙালী ও মাছ’ ভারতীয় সংস্কৃতির একপ্রকার মিথও বটে।  হঠাৎ করে অর্থ আগমনে একশ্রেণীর বাঙালীর দেখনদারী বৃদ্ধি পেয়েছিল কোম্পানী আমলে। সেইথেকে এনাদের চিণ্হিত নামকরণ হয় বাবু বলে।বর্তমান প্রজন্মের NRI, ব্যবসায়ী,ঠিকাদার,রাজনৈতিক নেতা,অভিনেতা থেকে শুরু করে কলেজের অধ্যাপকরাও এই গোষ্ঠীভূক্ত। বাজারে গিয়ে সেরা মাছটি দরদাম না করে কিনে ফেলে নিজের লিবিডোর পরিতৃপ্তি এবং অপর বাবুদের লিবিডো চরিতার্থ না করতে দেওয়ায় sadist আনন্দ আজ একইসঙ্গে মিথ এবং সমকালীন।  \r\n  \r\n  আলোচনার শুরুতে যে শাগরেদটির কথা বলেছিলাম সে বয়সে নবীন তাই শুরুর আলোচিত ছবিটিকে তার শুধুমাত্র ছেটানো রঙ বলে মনে হচ্ছিল। মিন্টু, যে এই কাজটি করেছে সে কোনোদিন জ্যাকশান পোলার্ক এর নাম পর্যন্ত শোনে নি, যিনি এই ড্রিপিং পদ্ধতিকে জনপ্রিয় করেছিলেন। ডিম্বাকার কাজটি তো প্রমাণ করছে যে সে সফল। কিন্তু কিভাবে ... ? আসলে মিন্টু বহুবছর ধরে ছবি বাঁধাই করছে, ছবি পৌঁছাতে প্রায় ওকে বিভিন্ন গ্যালারী আর কলেজে ঘোরা-ফেরা করতে হয়। ছেলেটি সৎ,বিনয়ী,পরিচ্ছন্ন, পরিশ্রমী, নিয়মানুবর্তী এবং ঠান্ডা প্রকৃতি। ফলে ওর দেখার চোখ অবচেতনে তৈরি হয়ে গেছে। ছবির মধ্যে যে অন্তর্নিহিত ভারসাম্য থাকে ... সেটা ও শিখে ফেলেছে। তার ফসল এই ছবিটি। কিন্তু ওর সাগরেদটার সেটা হয় নি  ফলে ওর শিল্প দেখে গড়াগড়ি খাওয়া ছাড়া কোনো উপায় থাকছে না যদি না ও মিন্টুর পথ অনুসরণ করে।  \r\n  অমিত বিশ্বাস  কৃষ্ণনগর \r\n  ২৫/০৬/২০১৬",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:37:21+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "6257451954665712411",
      "title": "বিশ্বরূপ দে সরকার (পর্ব ২) ",
      "content": "তুষ্টি ভট্টাচার্য্য) জীবনের অর্ধ শতক কাটিয়ে দিয়ে ইদানীং আপনার কবিতায় একটা নতুন ট্রেন্ড দেখা যাচ্ছে। যেমন-\r\n \r\n   ‘কোঁকড়ানো বর্গমূল ছিঁড়ে বানান মুচড়ে   এ সাঁতার বিড়বিড় সামান্য নামানো দিনগুলি  মাঠ পারা যাচ্ছে না, তেতো জিরাফের উচ্চাশা  চশমার মিনিটে জ্যোৎস্না লেগে আছে’   অথবা   ‘আমিও জাফরান ভেবেছি  পাতার বাথরুম থেকে জল আর বাক্যের বারান্দায়  মিউজিক্যাল পাখিদের হ্যান্ডিক্যাম’   অথবা  ‘আমি বাঙালীর প্রতি ডাক্তার অনুভব করি   জ্বর হলে আমবাগান ও বৃষ্টির গন্ধ লেগে যায়  গড়িয়ে যাবার সম্পর্ক যাকে চিনি   সে পায়চারির মধ্যে ঢোকে এবং ব্লাউজের সঙ্গে ফোনালাপ করে’   অথবা   ‘যখন মল্লিকার সমস্ত চৌষট্টি আমি আলতো করেছি  যখন ক্যামেরার অনুরোধ ডালিম ফোঁটায়   আর অনুরণন মানে চুড়ান্ত দেবদারু  যখন ফর্সা হাসি একটা কোমর ছাড়া কিছু নয়\r\n কিছু একটা নয় ১৪৪ সিলিকনের ওপর মাধুরী ছোট্ট একটা ড্রপ'  \r\n  \r\n  এইরকম আপাত অসংলগ্ন কিছু শব্দের সমাহার, যা কিনা দুর্বোদ্ধতার কাছাকাছি একটা অনুভূতির মধ্যে নিয়ে যায় পাঠককে। আপনার এই নতুন ধারার কবিতায় কী বার্তা দিতে চেয়েছেন পাঠককে?      \r\n বিশ্বরূপ দে সরকার - রিডারের প্রোফাইল জেনে তারপর তো লিখতে পারব না। সাধারণ পাঠক কথা বলা বা বোঝার সময় বাক্যের উদ্দেশ্য ও বিধেয় হয়ে শেষ করার কথা ভাবে। এটা এক রৈখিক ব্যাপার। পাঠকের চিত্তে অনেক বছর ধরে এই অভ্যাসই বর্তমান। তারা চায় চেনা জানা জগত ও শব্দ আয়োজন। কবিতার অভিধানিক অর্থ, চেনা ভাষা কাঠামোই তারা চান। যখনই তা পায় না সমস্যায় পড়ে যায়। তার অভিজ্ঞটার সঙ্গে মেলে না। তখন অচেনা শব্দ সজ্জায় সে বিরক্ত হয়। তার দুর্বোধ্য ঠেকে। হয়তো সে কোনও অনুভূতিরই জন্ম দিতে পারে না। কিন্তু এক্ষেত্রে আমি অপারগ। আমার কাছে কবিতা একটা খেলা। ছোট বেলায় অপার আনন্দের স্বাদ পেতে মাঠে মাঠে রবারের বলে ক্রিকেট খেলেছি। চামড়ার বল ছিলনা বলে কাগজের টোপলা দিয়ে ফুটবল বানিয়ে খেলতাম। তখন তো শিল্প বুঝতাম না। কোনোদিন মারাদোনা বা মেসি হওয়ার স্বপ্নও ছিল না। কেবলই আনন্দ। সেই একই আনন্দ পাই যখন যথাযথ একটা শব্দের পাশে আর আর শব্দ বসিয়ে মনে হয় হয়ে উঠল। ছিটকে ওঠা একটা শব্দ বিছিন্ন বোধের মধ্যে বেজে যায়। গোটা শরীর দিয়ে বুঝতে পারি আমি বুঁদ হয়ে আছি। বাস। কবিতা সব মিলিয়ে একটা এফেক্ট। কবিতা দিয়ে মানুষকে কিছু শেখানো যায় না। কোনো ইজমকে প্রতিষ্ঠা করা যায় না। মানুষ নিজের অভিজ্ঞতা দিয়েই চলে। কোনো চেতনা কিম্বা চরিত্র কিছুই পারে না। আমি এই কবিতার থেকে আলাদা করতে চাই নিজেকে। আমার কোন বার্তা নেই। আমি দিতেও চাই না। আমি শুধু খেলার আনন্দটা পাঠকের সঙ্গে ভাগ করতে চাই। কোনো আসরে বা আড্ডায় যখন লেখা পড়ি। আমার ভালো লাগে পড়তে। নিজের ব্যাপারটা টের পাই, একটা ঘোর তৈরি হয়। আমার নিজের রান্না আমি নিজেই খাই। \r\n \r\n  \r\n তুষ্টি ভট্টাচার্য্য- চেনা ছকের বাইরে বেরিয়ে এসে আপনি তৃপ্ত, বোঝা গেল। কিন্তু এই আনন্দটা পাঠকের সঙ্গে ভাগ করার সময়, পাঠক যদি মনে করেন, এই সবে কবিতা নেই কোথাও, তখন? আপনার সেই রাগী, হতাশ, অতৃপ্ত আত্মা আবার কি ফিরে আসবে?   \r\n  বিশ্বরূপ দে সরকার - ফিরবো কোথায়? কবিতাতেই তো। মাঝে যে কবছর লিখিনি তখনও কবিতা পড়েছি প্রতিদিন। এখন যে আবার লিখছি যদি পাঠক শূন্য হয়ে যাই, তাতে কি! আমি যে মফঃস্বল শহরে দিন রাত্রি সাইকেলে চেপে ঘুরে ঘুরে বেড়াই। আত্রেয়ীর পাড়ে, জেলেদের পাড়ায়, নৌকোর ছইয়ের ভেতরে বসে সূর্যাস্ত দেখি। দূর গ্রামের কল মিস্তিরি তার জীবনের দুঃখের গল্প যে আমার কাছেই ব্যক্ত করে তার জন্য কি আমি কোন পুরস্কার দাবী করি? না কোনো ক্যামেরা। এ আমার নিতান্ত একক অভিনিবেশ। মনে হয় ভাগ্যিস এই পৃথিবীতে মানুষ হয়ে এসেছিলাম। আত্রেয়ীর চরে হেমন্তের কাকেদের বিষণ্ণ ওড়াউড়ি দেখতে পেলাম। আমার শহর, নদী গাছপালা, মাঠ, প্রান্তর এইসবই আমার আনন্দবাজার আমার কবিতালিপি। আমি তো অন্য কোনো কাজ শিখিনি। পারিনা।কেবল কয়েকটা বাক্য আয়োজন করতে চাই আমার মতো। পাঠক নেবে কি না সেটা তার চাপ। এরজন্য আমি কোনো সরকার কিংবা একাডেমীর কাছে নালিশ করতে পারব না।\r\n \r\n   \r\n  তুষ্টি ভট্টাচার্য্য- ‘মধ্যবর্তী’ পত্রিকার সম্পাদক অর্থাৎ আপনি এবং আপনার টিম মাঝেমাঝেই কবিতা পাঠের আসর বসান বিভিন্ন শহরে। এই আয়োজন করে আপনি কি কবি, পাঠক ও কবিতার মেলবন্ধন ঘটাতে চান, নাকি এ আপনার নিছকই পত্রিকা প্রচারের কৌশল?   \r\n  বিশ্বরূপ দে সরকার- নিছক শব্দটাকে বাদ দিয়ে বলি, হ্যাঁ পত্রিকার প্রচার প্রসার তো বটেই। সৎভাবে বলতে গেলে আমাদের কাগজের কোনো পরিবেশক নেই, যে সর্বত্র পৌঁছে দেবে। কোনো বড় ফাইনান্সারও নেই। আমাদের যারা লেখক, পাঠক, কবি তাদের নিয়েই মধ্যবর্তী পরিবার। তারা শুধু পত্রিকায় লিখেই কর্তব্য শেষ করেন না, এর বিক্রি, বণ্টন, প্রচার ও প্রসারেও সহায়তা করেন। আর তারই একটা ক্রম হচ্ছে বিভিন্ন শহরগুলোতে মধ্যবর্তীর আড্ডা। সেখানে যেমন কবিতার বিভিন্ন চিহ্ন বা লক্ষণ নিয়ে আলোচনা হয় তেমনি পত্রিকার প্রচার, প্রসার নিয়েও স্থানীয় ভাবে ভাবনা চিন্তা মতবিনিময় চলে। যারা কাজ করে না তাদের বাড়িতে বসে বাতেলা দিলেও চলে। বিশুদ্ধ বিপ্লবী সেজে থাকা যায়। কিন্তু আমাদের কাছে এটা একটা চ্যালেঞ্জ। পুঁজির সীমাবদ্ধতাকে অতিক্রম করে ছড়িয়ে পড়ার গেরিলা পদ্ধতি। দীক্ষিত পাঠকের কাছে পৌঁছনোর তরিকা। মধ্যবর্তীর কোনো বড় প্রতিষ্ঠানের গন্ধ গায়ে মেখে নিয়ে লিটিল ম্যাগাজিনের ভেক ধরে চলতে হয় না। জনে জনে পত্রিকা হাতে ধরিয়ে দিয়ে ছবি পোস্ট করার শৌখিনতাও আমাদের দরকার হয় না। বাংলার বিভিন্ন প্রান্তে ঘুরে ঘুরে লেখক, পাঠক, কবিদের সঙ্গে আড্ডা দিয়েই পত্রিকার প্রসারের চেষ্টা করি। কলকাতা বা পার্শ্ববর্তী কেন্দ্রে বসে অপেক্ষা করি না কখন কোন ইউনিভার্সিটি রাহাখরচ দিয়ে ডেকে পাঠাবে। ওখানে গিয়ে লিটল ম্যাগাজিন ফাটাবো। তার জন্য সারাবছর ধান্দাবাজি। তার জন্য সরকারি, বেসরকারি বড় মেজ ছোট কবিদের দুকলম দালালী। না। এসব এখনও প্রয়োজন হয় নি।\r\n \r\n     \r\n তুষ্টি ভট্টাচার্য্য- ফিরে আসি আপনার লেখার কথায়। কবিতার পাশাপাশি গদ্য রচনার কথা ভেবেছেন কখনও? গল্প, উপন্যাস বা আত্মজীবনী? নিজের কোন কবিতার বই আছে আপনার? পরবর্তীকালে প্রকাশের সম্ভাবনা আছে কি?    \r\n  বিশ্বরূপ দে সরকার - না আমার এক লাইনও গদ্য লিখতে ইচ্ছে করে না। লিখতে পারিও না। কবিতা ছাড়া অন্য কোনো ক্ষেত্রে জড়ালে আমার ঘোর কেটে যায়।  আগেই উল্লেখ করেছি আমার কোনো গ্রন্থ নেই। আর এখন বের করার কোনো ইচ্ছেও নেই।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T10:26:53+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "6451034500496814364",
      "title": "নির্ণীত নির্মাণ কিংবা আলোদিন পরিকথা",
      "content": "স্নিগ্ধদীপ চক্রবর্তী  \r\n    সমস্ত যোজনা পালক হয় না, যেমন সকল শব্দই ডানাচালনা শেখেনি।... পরাগঝরার হাওয়া এলে প্রতীত শব্দে-শব্দে কলধ্বনি ওঠে। কৃতঋণ, জিতসঙ্গ ইত্যাদি সবই ত্রিকোণ, চতুষ্কোণ বা আরও-কৌণিক ঘরপার ভেঙে ফেলে অরুদ্ধ প্রবাহনামায় লিখতে আসে নাম। অতঃপর, অলিভ পাতার মতো ভেসে আসা শব্দযান নায়গ্রাধারার ঝাঁপ দিয়ে বসে। কিন্তু তাতে নিস্তার নয়; বনেদ, বনিয়াদ ও সংবেদ কোনও প্রকৃত বিস্তারের নান্দী করে। আর এ-যাবৎ বয়ে আনা উপলজল, তাবৎ ফেনজ্যোৎস্না, বৃষ্টিমন গ্রাম, ক্ষীণ অবসন্ন প্রান্তরেখা, বিষাদঘন ছায়া, অনালোক অরণ্য, আকাশ, নক্ষত্র, প্রণয়, প্রমিতি, খতিয়ান, কাঁটাতার, ব্যথা, দাগ, মারী-মন্বন্তর পার করে ফেরা মহাদেশ, মহাযুগ : নিরন্ত কালের কোরাস নিয়েই বুঝি তার রামধনু ভবিতব্য!   সেই ধনুর্বৃত্ত গঠনটিই আসলে শব্দসংঘের কবিতায়ন। শব্দের ব্যবহারমাত্রাই নিয়ামক বা নির্ণায়ক  শব্দের। শব্দের অন্তঃস্থ গতি, এমনকী অর্থও সেক্ষেত্রে নেহাতই ফলিত। প্রযুক্ত শব্দের সঞ্চারনা তাই যত নিয়ত ও বেগবান, উত্থিত বলয়ের অন্বয় ও আয়ুষ্কাল ঠিক ততটাই সুস্থিত ও শ্রীমণ্ডিত হবে। সাত রং : সপ্তার্কের সংশ্লেষ ও বিশ্লেষণের যৌথতার রকমটি এমনই, তাকে সম্যক বুঝে নিতে হলে আমাদের প্রয়োজন এক আয়নামন। তা বিমোহন বিচ্ছুরণের খেলাই খালি জানে; সরণাঙ্কের সূক্ষ্ম গণিত কোনও অবিকল কাঠামোকে নষ্ট করে নি। এই আলোকোদয় মনে-মনে প্রত্যূদিত হয়ে জন্ম দেয় অজেয় কবিতার— যার পাড়ি সমস্ত পার্থিব কলঘড়িকে ছুটিয়ে নিয়ে চলে, যার পারানি হৃদয়ের উৎসে ওঠা অলোক ফসলগুলি।...  ‘আলোর আঘ্রাণ’ কবিতাগ্রন্থটি এহসান হায়দার-এর প্রথম একক প্রকাশনা। প্রায় একই সময়ে তাঁকে ছোটদের পত্রিকা ‘রূপকথা’-র সম্পাদক হিসেবেও আত্মপ্রকাশ করতে দেখছি। বয়েসে তরুণ এই কবিসম্পাদক প্রথম প্রকাশে যা চিনিয়েছেন, এহেন পদসমুচ্চয় আমার তারই উদ্দেশ অথবা উত্তরকথন। মিশনারি স্কুলের প্রাক্তনী এহসান-এর কবিতার মধ্যে এক ঝলকেই চোখে পড়বে ভাষা ও  ভাবের ঝকঝকে আপাত বোধ্যতা এবং কবিজনোচিত উদার আস্তিক্য। সবচে’ বড় কথা, কেবল স্থাপন নয়, শব্দের বুনন করেছেন কবি। ক্রমায়ত পুড়তে থাকা এই পৃথিবীর প্রতিপক্ষে অত্যন্ত সঙ্গত ভাবে ও স্পর্ধার সঙ্গে তিনি যা দাঁড় করাতে চেয়েছেন তা— প্রেম। যেন কলমের তৃণদাঁড়ে একটানে তুলে নেবেন রক্তপাতহীন দিন। তাই কোনও কোনও বিকেলে কিছু অদ্ভুত ঘটনা ঘটতে দেখেন, সাহসী কথারা পথ অতিক্রম করে চলে যায়। বলেন— “তুমি   ১  বরফ ও পাখির ডানা আবৃত এক অচেনা/ বন দিয়ে ওড়ো। আমি পাহাড়ে উঠি/ ততোটাই সহজ ও চিত্রল— তোমার অনড় চিন্তারা আচ্ছন্ন করে/ সহজাত মন। কাচের গ্রীবার দিকে তাকাই— দেখি একটা আলোর কণা/ দু-টুকরো হয়ে ছুটছে/ তোমার সাম্রাজ্য চারদিক ছড়ানো— রেখা, রং, সূর্যমুখী ও বিহঙ্গ— আর/ দেখো বাড়ী ফেরার আগে নিচু হয়ে পান করছ সময়— যেখানে/ এইমাত্র ফুটেছে একটি চুম্বন ফুল”। ( ‘চুম্বনফুল’ ) এই ফুলেই সাজি ভরে শেষমেশ জেতা বাজি হারার কথা ভাববেন, কেননা, যুদ্ধদীর্ণ সময় ও মার্কিনী প্যাকেটে মোড়া সভ্যতার মেরুবাসী বিভ্রান্ত নাগরিক তিনি, তাঁর দিন যাবে স্মৃতিসমুদ্র হাতড়ে সময়, ধুলো আর মরচেপড়া দিনরাতের তল্লাশ নিতে নিতে। কিন্তু সে-কিছুতে কিছুতেই আর ফেরা যায় না। ফড়িংয়ের অবিশ্বাসী ডানায় তখনই তো মন-খারাপের রঙ লাগে। কারও নীরবতা-পাথর তাঁর ব্যথাবিহঙ্গ হয়ে এলে তিনি দীর্ঘ অভিমানশীত শেষ হওয়ার প্রতীক্ষা করতে থাকেন। তাঁর চোখের নিবিড়ে একে-একে মা, বাবা, পরি-পরিমিত পারিবারিকতা, আবার বুড়ো বট, বালুইয়ের ডানা, কানি বক, বেনাফুল, নলখাগড়া, ঘুঘুর বিষণ্ণ ডাক, ময়না, পাকা ধানের চিড়ের গন্ধ, প্রিয় নদীজল, মাঝিলোক, বাঁশের বেড়ার সবুজ খেত, হেলেঞ্চা, পুঁই পাতা, লাউডগায় লটকে থাকা ঝিঁ ঝিঁ, কুমড়ো, মহুয়া, মৌরি ফুল, ডুমুর ফুল, ভাঁট ফুল, জোনাকির হিরে, আমের মুকুল, কৃষ্ণচূড়া, গোলাপ, চাঁদ, জ্যোৎস্না, গির্জা, কৃষ্ণকীর্তন, শামুক, পায়রা, মাছরাঙা, হরকোচ ধানের ফালি, ঝরনা প্রভৃতি সমন্বিত আভুবন ভুবনময়তা ভেসে উঠতে থাকে।   তাঁর কবিতাজগত নিয়ে বিশেষত বলবার হলো এই— এক আশ্চর্য শিশুরাল তার নিহিত শক্তিস্তম্ভের কাজ করছে। শিশুর পরিচ্ছন্ন দৃষ্টির তিনসত্যিগুলো আমাদের আবিল দৃষ্টিভঙ্গির জন্য উদ্ধারকর। নির্ণীত রূপকথা-রাজ্যের অপ্রতিম চাবির জিম্মাদারিই তাঁকে আজকেদিনের মনুষ্যধর্ম হিংসে, সন্দেহ, ধর্ষণ ও খুনের উলটো পিঠটায় বাঁচিয়ে রাখে। “এই সুনির্মিত বৃক্ষ-অরণ্যে/ মা’র বুকে আমার ঘ্রাণ/ বাবা একটা বটপাতা/ এইরকম দৃশ্যের মধ্যে বেঁচে থাকতে আমার ভালোলাগে।” ( ‘একাকি প্রবাহ’ ) বা, “সত্যি যদি বাবার চোখে একটা চশমা থাকত/ বাবাকে বলতে হতো না— সবুজ রং কী/ আর মাকেও বলতে পারতাম কীভাবে চমকায়/ বিদীর্ণ আলো;” ( ‘বাবার চশমা বিষয়ে’ ) বা, “এইরকম ভোরে মা একদিন শিবসার জলে/ নাকের নথ ধুয়েছিলো— যা কেওড়ার ফুল হয়ে/ শহরে শহরে এখন মধু রূপে কিনছে সকলে/ অথচ সবুজ বনে ঘুঁঘুর ডাক সকলেই শোনে/ কেবল চেনে না ময়না কিংবা পরির মুখ” ( ‘রোদের ভোরে পাকা ধানের গন্ধ ওড়ে’ ) জাতীয় পংক্তিতে রয়ে গেছে সেই সনাতন, অবিচ্ছিন্ন প্রাকৃত, গ্রামীণ তন্ত্রীগঠনের ইতিহাসাভাসটি।  জন্মে ইস্তক বহু রূপ-অরূপের খেলা খেলে তাঁর একদিন মনে হয়— “তুমি অরূপের ভেতরে   ২  কেবলই এক রূপ/ কোনো ভিন্নতা নেই/ সুরে ঝরে পড়ে আকাঙ্ক্ষা—/ যেন হাওয়া আর একটা বেতফল ছুটে আসে/ বহমান নদী।” ( ‘আলোসন্দেহ দিন’ ) ‘বেতফল’ শব্দটি নিঃসন্দেহে জীবনানন্দীয়। তাঁর ‘তুমি’ পরি : বিদায় পরিচিতা, ডানা ছিঁড়ে এখন মানুষ। দিগন্তে এই সংবাদ পৌঁছলে একা রাতে কবি জোনাক জ্বালেন আর “তারারা নেমে আসে উঠোনে/ বলে যায় পরি হারাবার দিন...” ( ‘পরিবিষয়ী’ ) কখনও “নগর শুচিসিদ্ধ আর আনুমানিক হারে ছড়ি ঘোরানোর ভঙ্গিতে নেমে/ আসে একটা পরি-পরিডানা শান্ত সবুজ বৃক্ষ। নগরে এখন সন্ধ্যা; নামবে/ রাধার ঢল— আর পরি যাবে মথুরা নগরে।” ( ‘এখন’ ) বা, “চোখ ঠিকরে বের হচ্ছে সবুজ ঘাস/ শরীর জড়িয়ে গেছে পরিভালোবাসা” ( ‘হাওয়াবাঁশি এবং অন্যান্য’ ) বা, “প্রতিটি প্রহর শেষে গান শোনো,/ দায় নাও প্রহর কাটার/ আর মহুয়া সুরে পরিবিষয়ী/ রং সব লেগে যায় আমার শিরায় শিরায়” ( ‘পরিবিষয়ী/ চার’ ) বা, “পরির পেপুল রঙের চোখ আর বরষা দেখা যাবে” ( ‘পরিবিষয়ী/ পাঁচ’ ) বা, “মা নেই পরির ভুবনে কেবল একরাতের কাঁপন” ( ‘বালকের সুরে ভাসে মাটির নুন’ ) উচ্চারণে আদতেই আমাদের জাল ও জঞ্জাল পরিকীর্ণ নগরীর কুকুরে দাঁতের পাল্লা অতিরেক সংযুক্তি আছে।   দিকশূন্য অন্ধকারমদে প্রীত মূল আকণ্ঠ ডুবলে কবির নিঃসহায়তা কোন বোধিকল্প আলোয়-আলোয় খোঁজে মুক্তির খোঁজ। মায়ের নুনমাখা হাতে কবির ছোটবেলা রোদ মাখে, ভোরের আলোয় গায়ে কাঁটা দেয় বাতাসিয়া লুপ। সদ্য মা’র বিয়োগচৌহদ্দি সামলে ওঠা কবি এহসান-এর ক্ষেত্রে মায়ের সঙ্গে সঙ্গে নয়, মায়ের পরিবর্তে এসেছে যে পরি, সে মুহূর্ত-সম্বল। দু’-দু’টো ভিন্ন মেয়েলি ঘ্রাণ মিশতে দেখবার সৌভাগ্য তাঁর হয় নি। আগুন জ্বালাতে, তিনি, আগুনের মতো জ্বলতে শিখেছেন। কষ্টের জানালা খুলে তারাদের দেশে যেতে কেন যেন তাঁর ইচ্ছে হয় না। তাঁর মনোকন্যাকে ছুঁয়ে অনন্তগ্রাম থেকে বসন্ত আলোর আঘ্রাণ আসছে দেখতে পান, বুভুক্ষু-তৃষ্ণার্তের মতো তিনি আলো খান, পান করেন।...  এই বসন্ত অবধারিতই মন-ফোটার বসন্ত, আলোটিও। দুর্লভ সহিষ্ণুতা তাঁর কবিতার অন্যতম বৈশিষ্ট্য এবং এই নিরিখে তাঁকে লালন-নজরুলপন্থী বলে মনে হতেই পারে। রাধা, মথুরা, গির্জা, ক্রুশবিদ্ধ যিশু, উলুধ্বনি, শ্মশান, মায়ের নাকের নথ ( নোলক ) ইত্যাদি ধর্মানুষঙ্গ অনায়াসেই একত্রবদ্ধ হয়ে অলৌকিক নিশানদিহির চেহারা নেয়।   ট্যাবলয়েড, ম্যাগাজিন, ওয়েবজিনে প্রকাশিত বিনয় মজুমদারকে নিয়ে তাঁর লেখা কয়েকটি প্রবন্ধে বিনতার নম্রনীল প্রকাশ দেখেছি। বিনয়মুগ্ধতার প্রক্ষেপ কিছু-কিছু এই কবিতার বইটিতেও মিলছে। যেমন : “আড়ালে যেও না; এত দিনে চিনেছি কেবল” ( ‘পরিবিষয়ী/ দুই’ ) ও “চাঁদকে নিয়ে রূপকথা— তা তো সে জানে না!/ তুমি চাঁদ, তাই দেখতে আসি।”        ৩  ( ‘পরিবিষয়ী/ তিন’ ) পঙক্তির নির্মাণশৈলী যথাক্রমে বিনয়ের বিদিত কাব্যগ্রন্থ ‘ফিরে এসো, চাকা’-র শেষ তথা ৭৭ সূচক কবিতা ( ২৯ জুন, ১৯৬২তে লিখিত ) এবং ‘নক্ষত্রের আলোয়’-এর ‘নক্ষত্রের আলোয়’ শীর্ষক কবিতা ( ১৯৫৮-য় লিখিত )-দু’টি থেকে সরাসরি ও পরোক্ষ প্রভাবিত। তাঁর ( এহসান-এর ) ‘উদ্ধারপর্ব’ কবিতাটির বকুল ফুল, ফুলতলির কোঁকড়া চুল, তীর্থযাত্রীর চিত্রকল্পও বিনয়তাড়িত। এদিকে পাশেই ‘খেলা’ কবিতার ‘সুন্দর’ শব্দের ( সম্বোধনের ) প্রয়োগটি ভীষণরকমের রাবীন্দ্রিক।   কবিতার পাতায় বানানগত কিছু বিচ্যুতি চোখে পড়ে— ‘একাকি’ ( পৃ. ১৪ ), ‘হিরক’ ( পৃ. ২৩ ) ‘অগনন’ ( পৃ. ৪২ ),  ‘ঘুঁঘু’ ( পৃ. ৪৩ ), ‘দূরবর্তি’ ( পৃ. ৪৫ )—নিশ্চিত তা মুদ্রণপ্রমাদ, কবির ভুল নয়।...  তবুও, ‘সুপ্রিয় জানলা’ ( ‘পরিবিষয়ী/ পাঁচ’, পৃ. ২৭ ), ‘তেতো রোদ’ ( ‘মাটির মানুষ’, পৃ. ২৯ ), ‘সরল দৃষ্টির গন্ধ’ ( ‘আলোর আঘ্রাণ’, পৃ. ৪৭ )-এর মতো শব্দবন্ধ আবিষ্কার, বয়ন ও নির্মাণের নতুনত্বে জ্বলোচ্ছল। “একরাশ মেঘ ঘুরে ঘুরে ত্রিকোণ হয়” ( ‘আলোসন্দেহ দিন’ ), “রাস্তার কিনারায় আমার ত্রিভুজ আঁকা” ( ‘চলতে চলতে আঁকা’ )-র ‘ত্রিকোণ’ বা ‘ত্রিভুজ’ শব্দগুলিও প্রয়োগ ও প্রতীকগতভাবে নবতর। সময় ও সম্পর্ককে দেশীয়, এশীয়, পশ্চিম এশীয় ঐতিহ্য-অনুসারী গম্বুজচিত্রে না ভেবে পশ্চিমী ধাঁচের খিলানচিত্রে ভেবেছেন কবি। আমাদের বৃত্তীয় অভ্যেস তাতে আহত হয় হয়তো; কেন্দ্রাতিগতার নস্যাৎ এবং রৈখিকতার আরোপে কালিককে কালোত্তীর্ণ করবার প্রয়াসটিই নতুবা আধুনিকোত্তর— স্বর ও স্বাতন্ত্র্যের প্রতিষ্ঠায় নিছক ব্যক্তির ব্যক্তিত্বের পথে যাত্রা...     \r\n  আলোর আঘ্রাণ। এহসান হায়দার। প্লাটফর্ম। ফকিরাপুল [ প্রথম গলি ] মতিঝিল ঢাকা। মূল্য ১২০ টাকা।     \r\n                                  ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:36:18+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "189530644876920134",
      "title": "শ্রুতি সঙ্গীতের শরিক আমাদের প্রিয় সজলদা",
      "content": "এই ক্রোড়পত্রে যারা লিখেছেন  \r\n  অর্পিতা বাগচী প্রবীর রায় রঙ্গন রায় শুভঙ্কর দাশ নীলাব্জ চক্রবর্তী অনিন্দ্য রায় অনিন্দিতা গুপ্ত রায়     শমীক ষণ্ণিগ্রাহী সত্যপ্রিয় মুখোপাধ্যায়  কৌশিক চক্রবর্তী উমাপদ কর আনন্দ ঘোষ হাজরা     পুষ্কর দাশগুপ্ত রিমি দে দেবাশিস মুখোপাধ্যায় রমিত দে প্রশান্ত গুহ মজুমদার প্রবাল কুমার বসু  প্রাণজি বসাক অনিক রুদ্র  \r\n  “বড় ইজেলে বড় ছবি, ছোট ইজেলে ছোট। তেমনি কবির পক্ষে যখন মহাকাব্য লেখা সম্ভব হয় না, দীর্ঘ গাথাকাব্য লেখা সম্ভব হয় না অথচ ভিতরের অনুভব প্রকাশের অপেক্ষায় থাকে তখন আকারে ছোট কবিতাই দরকার হয়ে পড়ে। অনেক সময় কবি ছবি সাজিয়ে বলতে চান। একের পর এক ছবি লিখতে গেলে পুনরাবৃত্তি আসে, অ-বিচিত্র হয়ে পড়ে। তখন ছোট অমোঘ অস্ত্র হয়ে ওঠে”   এই কাব‍্যদর্শন, এই ভাবনা নিয়েই কবিতা সজল বন্দ্যোপাধ্যায়ের।  \r\n  গত শতকের ছয়ের দশকে শুরু করে মোটামুটি অর্ধ শতাব্দী তাঁর লেখালেখি।তো,সেই সময়ের বাঙালি সমাজ ও বাংলাভাষা , ছোট হয়ে আস্তে থাকা পৃথিবী , স্বপ্ন ও স্বপ্নভঙ্গের শব্দ , আশা হতাশার টানাপোড়েন আমাদের মনে পড়ে, আমরা মনে করতে বাধ্য হই তাঁর কবিতা পড়তে বসে।স্বাধীনতা ও তার স্বপ্নভঙ্গ, দেশভাগ ও তার ক্রিয়া প্রতিক্রিয়া বাঙালি সমাজের ভিত   নাড়িয়ে দেয়। এতদিনকার সামাজিক ও পারিবারিক স্ট্রাকচার ধ্বসে পড়ে, অর্থহীন  হয়ে যায় চিরাচরিত মূল্যবোধ।আন্তর্জাতিক ক্ষেত্রে দুই মহাশক্তির ঠাণ্ডা লড়াই, ভোগবাদ  ও অন্তঃসারশূন্যতা চরমে পৌঁছায়। ফুটে ওঠে ব্যক্তির একাকীত্ব, এলিনিয়েশন , চাওয়া পাওয়া না-পাওয়ার নতুন গ্রাফ                       ‘ আমার মা সারাদিন মালা জপেন               আর আমি               আমার বোন সারাদিন উল বোনে               আর আমি               আমার বউ সারাদিন আলনায় জামাকাপড় সাজায়               আর আমি  \r\n               আমার প্রতিবেশীরা সারাদিন বাড়ি তোলে               আর আমি               আমার বন্ধুরা সারাদিন লিফটে চড়ে               আর আমি                       আমি সারাদিন শুধু আমি শুধু আমি’                                   ( আমি সারাদিন আমি )  \r\n  এই সময়ে লিখতে হলে, এই সময়কে লিখতে হলে প্রয়োজন হয়ে পড়ে পুরনো কাব্যতত্ত্বকে, ছন্দ অলংকারের প্রাচীন ও গতানুগতিক বাউন্ডারিকে অতিক্রম করার, প্রয়োজন হয় নতুন, সময়োপযোগী এক কাঠামোর। কংক্রিট পোয়ট্রি , মিনিমালিস্ট  পোয়েট্রি ও ভিস্যুয়াল পোয়েট্রির ধারাগুলি পৃথিবীর বিভিন্ন প্রান্তে গড়ে উঠতে থাকে।   বিছিন্ন ব্যক্তিমানুষ জোট বাঁধতে শুরু করে ।বাংলা সাহিত্যেও বিভিন্ন আন্দোলন ছড়িয়ে পড়ে। ‘শ্রুতি’ এই পত্রিকাটিকে ঘিরে একটি বিশেষ কাব্যরীতি প্রতিষ্ঠা পায়।   \r\n  সজল বন্দ্যোপাধ্যায় ও তাঁর কবিতাকে আমরা দেখব এই ‘শ্রুতি’ আন্দোলনের অন্যতম শরিক হিসেবে।  \r\n  বক্তব্যের বদলে ছবি, বিস্তারের বদলে পরিমিতি, কোলাজ ও মন্তাজের ব্যবহারে শব্দগুলির পারস্পরিক অবস্থানের মিথষ্ক্রিয়ায় তৈরি হওয়া ব্যঞ্জনা তাঁর কবিতাকে বিশিষ্টতা দিয়েছে। এবং আত্ম-অন্বেষণ এবং চারপাশ এবং মহানগর এবং বিদ্রুপ এবং ব্যবসায়িক  সাহিত্য বিপণি থেকে সরে যাওয়া এবং সঙ্গীত এবং ছবি এবং কবিতা              ‘ভেতরে                ক’জন অন্ধ               হাত বুলিয়ে বুলিয়ে               ছবিটা                দেখছে।’                     (আমি)   অন্ধের মতোই আমরা, তাঁর পাঠকেরা স্পর্শ দিয়ে অনুভব করি তাঁর কবিতাকে। ছোট কবিতায়, ‘ভ্রমন’ কাব্যগ্রন্থের গদ্যে লিখিত কবিতায়, ‘মিড়’-এর সংক্ষিপ্ত অ রিপিটেট উচ্চারণে অথবা অক্ষরবিন্যাসের অভিনবত্বে একাধিক নতুন রীতি তিনি দিয়ে গেলেন আমাদের। তাঁর এই আঙ্গিক ও দর্শন পরবর্তী কবিদের রচনায় আমরা প্রত্যক্ষ বা পরোক্ষ ছড়িয়ে পড়তে দেখলাম।  \r\n  কবি সজল বন্দ্যোপাধ্যায়ের প্রতি আমাদের শ্রদ্ধা আর ভালবাসা  \r\n  \r\n    নাম  সজল বন্দ্যোপাধ্যায়  জন্ম  ২৫শে বৈশাখ ১৩৪৮ শ্যামবাজার  স্ত্রী   অর্পিতা বন্দ্যোপাধ্যায়  মেয়ে  সন্মিতা বন্দ্যোপাধ্যায়  বাবা  সন্তোষ বন্দ্যোপাধ্যায়  মা    জ্যোৎস্না বন্দ্যোপাধ্যায়  \r\n  পড়াশুনো-তেলেনীপাড়া ভদ্রেশ্বর হাইস্কুল,চন্দননগর কলেজ,কলকাতা বিশ্ববিদ্যালয়  কর্মজীবন-  সেন্ট পীটার্স হাইস্কুল,সেন্ট জেভিয়ার্স কলেজিয়েট স্কুল,সেন্ট জেভিয়ার্স কলেজ  পুরস্কার – কৌস্তভ  breez in the making মহাদিগন্ত  \r\n  সম্পাদনা- শ্রুতি, নতুন কবিতা,মহাদিগন্ত,কালক্রম  \r\n  প্রিয় কবি – অক্তাভিও পাজ,জ্যাক প্রেভের, উঙ্গারেত্তি,নিকোলাস গিলেন প্রমুখ   সমসাময়িক- জীবনানন্দ দাশ, অরুণ মিত্র, শরৎ মুখোপাধ্যায়,আলোক সরকার,পরেশ মন্ডল, মানিক চক্রবর্তী,অশোক চট্টোপাধ্যায়,কেদার ভাদুড়ী  \r\n  প্রিয় কবি ও বন্ধু – উত্তম দাশ, আনন্দ ঘোষ হাজরা,অতীন্দ্রিয় পাঠক,খগেশ দেববর্মণ,   প্রিয় গায়ক - আব্দুল করিম খাঁ,ভীমসেন যোশী,মল্লিকার্জুন মনসুর  \r\n  প্রিয় শিল্পী- রবীন মন্ডল, যোগেন চৌধুরী  প্রিয় শখ – পুরোনো রেকর্ড আর পাইপ সংগ্রহ  প্রিয় নেশা – মদ্যপান আর তামাক সেবন",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:36:00+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "824513472451945738",
      "title": "অর্পিতা বাগচী",
      "content": "কহো কানে কানে, শুনাও প্রাণে প্রাণে মঙ্গলবারতা।।  \r\n  ৪২ ৪৫ নিদেন পক্ষে ৪০ এর আশেপাশে  এ বঙ্গের উত্তাপ। তারপরে আবা্র ভোট। এক নাটকের দল এক রাজনৈতিক দলের জন্য পথ নাটিকা করছে, উদ্দেশ্য, রাজনৈতিক প্রচার। নাটক জমে উঠেছে চারিদিকের লোকজনও বেশ থিকথিকে, সদ্য সবাই মিলে গাইছে, “লোডশেডিং নাই আর লোডশেডিং নাই” ঝমঝমিয়ে নামলো অন্ধকার।  ভিড়ের থেকে কিছু হাসি কিছু রসিকতা সেই গানের সুরে ঢুকেও পড়েছিল তবু শেষ রক্ষা হল মোবাইল ফোনের আলোতে কারণ গোধূলিতে   নাটক শুরু হয়েছিল বটে  তবু তখন ছিল  অন্ধকার। একরত্তি মেয়ের হাতে খড়ি। এক বাক্স রঙ দেবো তাকে। আমার দেরী হয়ে যাচ্ছে । দোকানি “ ঠিক করে কথা বলবি , আমি সবাই কে চিনি, আমাকে চেনাতে হবে না...” “আমাকে এক বাক্স ভর্তি রঙ দেবেন ছোট্টি মেয়ের জন্য” “ আরে কি বলব বলুন তো, হাঁটুর বয়েসি আর কি সব ভাষা এদের” “ আপনি তো বড়, শিখিয়ে দিন ও আর বলবে না”। সেদিন আশ্রমে খেতে বসেছি , স্বামীজী অন্নতে হাত দিয়ে এক মন্ত্র বললেন, যার অর্থ আমি বুঝলাম, যে অন্ন আমার খিদে মেটায়ে তার প্রতি আমি কৃতজ্ঞ। বাকি সময়ে বন্ধুদের সাথে হাসাহাসিতে পার করে বাড়ি ফেরার পথে সেই কৃতজ্ঞতা বোধ আবার ফিরে এলো। ভেবেছি কখন? কৃতজ্ঞ আমি মাটির কাছেও যে মাটি আমার ভার সহ্য করে। এক বয়স্কা মহিলা আমার পাশে দাঁড়িয়ে, “আমি সিট ছাড়বো না ছাড়বোনা” ভাবছি। ক্লান্ত আমিও আর আমার জীবনী শক্তির দৌড় আমি জানি। আমার মাথায় বদ বুদ্ধিরও। বিচার বিবেচনা শেষে করে বলি, “ আপনি বসুন আমি দাঁড়াই আবার আপনি দাঁড়াবেন আমি বসবো”। তিনি ক্লান্তি মুছে হাসি মেখে বসলেন। বাসের জানলার হাওয়া আমার দায়িত্ব বোধ কেড়ে নেয়। হঠ্যাৎ এক পুরুষ কণ্ঠ ডেকে ওঠে,” দিদি আপ ইধার বৈঠিয়ে” “আপনি নেমে যাবেন ?” “ হাঁ দিদি” যে দায়িত্ব বোধ এতক্ষন উড়ছিল তাকে সামলে আমিও হাসি মুখে বসে পড়ি । আর সামনের মহিলা ততক্ষনে ক্লান্তিতে ঘুমের কোলে মাথা রেখেছেন। দেখে বেশ তৃপ্ত হলাম। আমার দায়িত্ব বোধ আবার জানলার বাইরে । কি যেন এক  সম্ভব অতৃপ্তি হাত ধরে টানছে,  “ আপনি নামেননি !!!” “না ,দিদি ঠিক হ্যায়” আমি প্রায় উঠেই  পড়েছি , “Please, দিদি উঠিয়ে মাত আচ্ছা লাগ রাহা হ্যায়...”   সারাদিনের  স্মিত আনুভুতির টুকরো হাতের পাতায় আগলে ঘরে ফিরি। কিছু মানুষের হাত ধরে রাখি শক্ত করে। দিনে দিনে বিশ্বাস বাড়ে।  বেঁচে থাকার মানে খুঁজে পাই। খুঁজে পাই তোমাকে বাসের খালি আসনটিতে। তোমার সাথে দেখা হয়ে যায় এমনি টুকরো টাকরাতে। সুন্দর থেকে সুন্দর অনুভুতির মাঝে।      “ কোন কোন মানুষের এমন কিছু কিছু কথা বলার থাকে যে, তা নিজের সঙ্গে ছাড়া, নিজস্ব ভাষা বিন্যাস ছাড়া বলা যায় না। সেই সব মানুষকেই বোধ হয় কবিতা লিখতে হয়।”   এমন কিছু মানুষের মধ্যে তুমিও আছো কবি সজল বন্ধ্যোপাধ্যায়। তোমার নাম নিতে গিয়ে সকলে একই বাক্যে বলে “সজলদা মানুষ ছিলেন অত্যন্ত বড়” শুধু বড়! যারা তোমার পাঁচ তলার ফ্ল্যাটে তোমার সানিদ্ধ্যে কাটিয়ে দিত কিছুক্ষন তারা তোমার “বড়” হয়ে ফিরত। তোমার সারল্য তাদের সরলতা দিত। তোমার উষ্ণতা রাখত উষ্ণ করে। তোমার প্রশয়ে মেলে ধরত তারা নিজেদের। তুমি জানতে? অনেক সত্য আর সুন্দর কিছু একসাথে হলেই “সজল” হয়। থাকার মত নাথাকাও স্বাভাবিক। যাদের তুমি তোমার আত্মীয় করলে তারা বার বার আসবে তোমার কাছে। সমস্ত সুন্দর  উষ্ণ সারল্যে রইলে তুমি। একটা খোলামেলা মিশুকে হাওয়াতে। রোজকার যাপনের পরিশীলতায়।  তুমি ছড়িয়ে দিলে নিজেকে। এখন আমারা ছুঁয়ে থাকব তোমাকে। আর দিন দিন মুগ্ধতা ছড়িয়ে থাকবে দিকে দিকে।   অজো নিত্যঃ শাশ্বতোহয়ং পুরাণো   ন হন্যতে হন্যমানে শরীরে।।  এই আত্মা কখনও জন্মে না বা মরে না । ইনি সৎ রূপে নিত্য বিদ্যমান। ইনি জন্ম রহিত, নিত্য শাশ্বত এবং পুরাণ; শরীর হত হইলেও ইনি হত হন না।                                                                                                                   ( গীতা শ্লোক ২।২০ )",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:35:44+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "8180588817717001778",
      "title": "প্রবীর রায়",
      "content": "কবিতা সজল \r\n \r\n  শ্রুতি কবিতা আন্দোলন ৬০দশকের কবিতা চর্চাকে বাংলা কবিতায় স্মরণীয় করে রেখেছে।এই আন্দোলনের উল্লেখযোগ্য কবি সজল বন্দ্যোপাধ্যায়।‘শ্রুতি’ ও ‘হাংরি’ এই দুটিকেই কবিতা আন্দোলন বলা যায় কেননা তা স-ইস্তেহার ছিল।ইস্তেহার যাই থাকুকনা কেন,সজলের কবিতায় চরিত্রগত দিক দিয়ে যে দুটি জিনিষ নজরে এসেছে তা হল,  ১।বিবৃতিময়তা,অতিকথন ও পুনরাবৃত্তির ঝোঁককে পরিহার করা।  ২।সংলগ্ন কিংবা অসংলগ্ন ছবির পর ছবি সাজিয়ে চিত্র স্বভাবী কবিতা নির্মান।  \r\n  ঐতিহ্যকে স্বীকার করেও সুপরিকল্পিত ভাবে তিনি গতানুগতিকতার বাইরে যেতে চেয়েছিলেন।তার কবিতার গভীরতা অনুভব করতে গিয়ে মনে হয়,যে সময়ে চাইলে প্রথানুগ লিখে জনপ্রিয় হতেই পারতেন,সে সময়ে স্বেচ্ছায় সব ছেড়ে আদর্শের তাড়নায় নতুন কিছু করবার আকাঙ্ক্ষায়  কবিতা চর্চায় নিজেকে নিযুক্ত করেছিলেন।উপেক্ষা এবং প্রকাশকদের বিমুখতা সত্বেও এই কবিতাচর্চা যে বিফলে যায়নি,তার প্রমান,এই সময়ে বাংলা কবিতায় ছড়িয়ে ছিটিয়ে রয়েছ। তাঁর কবিতার এক তন্বিষ্ঠ পাঠককুল তৈরী হয়েছে।নতুন লিখতে আসা তরুনেরা শ্রুতি আন্দোলনের লেখালেখি সম্পর্কে আগ্রহী হয়েছে।  \r\n  তিনি চেয়েছিলেন সেইসব কবিতাই যা তাঁর ব্যাক্তিগত অনুভুতিতে অভিজ্ঞতায় স্বীকৃত, পাঠের পরে যেন মনে একটা মগ্ন আবহ সঞ্চারিত হয়। তিনি বিশ্বাস করতেন,কবিতা রচনা ও পাঠ যতই অনুশীলন ও পরিশীলন নির্ভর হয়ে উঠছে,ততই কবি ও পাঠকের আত্মপ্রস্তুতির প্রয়োজনীয়তা অপরিহার্য হয়ে উঠেছে।  লিখতে গেলে অনেক কথাই লেখা যায়। সেখানে বর্নময় চরিত্র গান থেকে শুরু করে সাবলীল বাইবেল অনুবাদ, অনেক কিছুই আসবে। কিন্তু এসবের থেকে সমীচীন হবে তাঁর কিছু কবিতা পাঠ।  \r\n  ঘর সংসার  \r\n  আমার  সারা  রাত  সারা  দিন  কাচের  ওপর  একা  শু য়ে থা কা  \r\n                                                             \r\n  ছবির বাড়ী  \r\n  দরজায় বাংলাতে লেখা-  ‘সজল বন্দ্যোপাধ্যায়’  \r\n  বেল বাজাতেই দরজা খুলল  ভেতরে ঢুকলাম-  \r\n  আলমারীতে বই  টেবিলে রেকর্ড প্লেয়ার,টেপ রেকর্ডার  পাইপ সাজান আলমারি  দেয়ালে আফ্রিকী মাটির মুখ  যেখানে যা থাকার ছিল সেখানে তাই-  \r\n  ‘বিনা অনুমতিতে  আপনাকে বাইরে ঢুকে পড়তে কে বলেছে’।  \r\n  \r\n  কোলকাতা আমি কোলকাতা  \r\n  হটাৎ নদীর জলে                                                              কোলকাতা                                                                                                 হটাৎ ছবির মধ্যে চিৎকার                                                       মাঝরাতে কুকুরের ডাকে                                                          আংটির হীরেটা খানখান  ঝরে ঝরে গুঁড়িয়ে গুঁড়িয়ে  হটাৎ  বাড়ী ফিরতে গিয়ে  কোলকাতার ভিতরে কিংবা  আমার ভিতরে  ছলাৎছল দাঁড়  আমিও নদীর জলে হটাৎ  কোলকাতা  কোলকাতা আমি কোলকাতা  আমি আমি কোলকাতা আমি কোলকাতা                                                                   গল্পসল্প  \r\n  এসো  ভাঁড়ারে চাল আছে গল্প করি  এসো  পরার কাপড় আছে গল্প করি  এসো  বাচ্চাদের দুধের বোতল সামনে রেখে   গল্প করি  তোমরা গল্প করতে করতে বল  বেঁচে আছি  গল্পের মধ্যে বেচে থাকা  বেঁচে থাকার গল্প \r\n \r\n \r\n  \r\n  আমি  ভেতরে                                                                                                                    ক’জন অন্ধ                                                                                                                   হাত বুলিয়ে বুলিয়ে                                                                                                         ছবিটা                                                                                                                     দেখছে  \r\n                                               ১৫ই আগস্ট ১৯৮০  \r\n  লোকটার                                                                 অপরাধ                                                                      ছাদে ওড়া জাতীয় পতাকা                                                             চুরি করেছে                                                                   লোকটার                                                                                  অপরাধ                                                                       জামা বানিয়েছে                                                                    বিচারে লোকটার স্বাধীনতা থাকছেনা                                             \r\n  একটি পাণ্ডুলিপি  \r\n  জন্মের মুহূর্তে                                                                      কালপুরুষ মন্ত্র উচ্চারণ করলেন-                                                          পান্ডুলিপি হও-  সেই থেকে ভালবাসার হরফ                                                            ঘৃণার দাঁড়ি                                                                       খ্যাতির উদ্ধৃতি-চিহ্ন                                                                     অপমানের অর্ধচ্ছেদ  নিজেই অক্ষরে অক্ষরে ক্ষতবিক্ষত                                                     একটা পান্ডুলিপি                                                                     আর শেষে একটা সই-                                                             সজল বন্দ্যোপাধ্যায়                                                    \r\n\r\nশেষ লেখা  \r\n  নিজের পথে চলতে                                                              নিজের চোখে দেখতে                                                                              নিজের জগত গড়তে                                                                     নিজের ভাষায় কথা বলতে  যা পেরেছি –অতৃপ্তি                                                                         যা পারিনি –অক্ষমতা  কলম রইল খাতা রইল  বারান্দা থেকে শোনা যাবে-                                                         কাগজ ওয়ালা ডেকে চলেছে-                                                          পুরন কাগজ পুরন কাগজ-  অভিযোগ নয় সমস্ত অভিমান                                                         মেপে মেপে ওকেই নিয়ে যেতে দিয়ো-  \r\n  সেই একদিন  সমস্ত পান্ডুলিপি  সমস্ত মানুষটা  একটা সমাধির ভেতরে।  \r\n  তাতে এখন দেখা যাবেনা।  লেখালেখি পড়া যাবেনা।  \r\n  সমাধি ফেটে গিয়ে  সে একদিন বেরিয়ে আসবে  আর তার লেখালেখি  \r\n  তোমরা,যে যার সমাধির ভেতর  অপেক্ষায় থাকো।                                                     ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:35:31+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "6584290214686131279",
      "title": "রঙ্গন রায়",
      "content": "নতুনের চোখে  \r\n  “সাধারন পাঠক কি নেবে তা আমি ভাবিনা।পাঠক তৈরী করাই আমার ভাল লাগে।আমি সাধারন পাঠক চাইনা।ভাল পাঠক সচেতন পাঠক আমি চাই।“(সজল বন্দ্যোপাধ্যায়)  কবির এই কথার পরিপ্রেক্ষিতে বলি, আমি সদ্য লিখতে আসা একজন কবিতা লেখক ও পাঠক।জলপাইগুড়ির শ্যামলছায়ার আড্ডায় সজল বন্দ্যোপাধ্যায়ের কথা শুনে তাঁর লেখার প্রতি আগ্রহী হই।  ছয়ের দশকে বাংলা কবিতায় দুটি গুরুত্বপূর্ন আন্দোলন হয়েছিল। ‘শ্রুতি’ এবং ‘হাংরি’। এদুটির মধ্যে অবশ্যই বাঁক বদলের একটা ইঙ্গিত ছিল।যার জন্য পরবর্তী প্রজন্ম এঁদের মনে রাখে।শ্রুতি কবিতা আন্দোলনে যেসব কবিরা যুক্ত ছিলেন তাঁদের অন্যতম ছিলেন সদ্যপ্রয়াত কবি সজল বন্দ্যোপাধ্যায়।এই আন্দোলনের সাথে যুক্ত কবিরা বিশ্বাস করতেন,কবিতা লিখে নিছক প্রথানুগ পথে চলার চেয়েনতুন পথের সন্ধান করতে গিয়ে ব্যর্থ হওয়াও কাম্য।  কবির জন্ম,৮ই মে (পঁচিশে বৈশাখ) ১৯৪২ সালে। কলকাতায় বঙ্গবাসী কলেজ থেকে বি.এ (অনার্স সহ) এবং কলকাতা বিশ্ববিদ্যালয় থেকে বাংলায় এম.এ করেছেন।নেশায় কবি পেশায় শিক্ষক ছিলেন।একটানা একত্রিশ বছর শিক্ষকতা করেছেন সেন্টজেভিয়ার্স স্কুলে।কবিতায় কৃতিত্বের জন্য পেয়েছেন ‘Bridge in making’ পুরস্কার,মহাদিগন্ত পুরস্কার,কৌস্তুভ পুরস্কার।কবিতায় যাত্রা শুরু ‘তৃষ্ণা আমার তরী’ থেকে ৯টি কাব্যগ্রন্থ ‘কথাবিন্দু’ অবধি।   \r\n  কবির চেহারার আভিজাত্য তার সাথে মানানসই ফ্রেঞ্চকাট দাড়ি আরমুখে লাগানো পাইপ তাকে আকর্ষনীয় করেছিল। তাঁর মত পাইপের সংগ্রহ কলকাতায় কম লোকেরই ছিল।এ প্রসঙ্গে একসময় তিনি ‘এখন বাংলা কবিতার কাগজে’ একটি সাক্ষাৎকারে বলেছিলেন, ‘সময় নষ্ট,জায়গা নষ্ট,ফুসফুস নষ্ট’।তাঁর গলায় টপ্পা বা রবীন্দ্রসঙ্গীত শুনতে শুনতে বিভোর হয়ে যেতেন সকলে।এই অভিজাত কবি ও গায়ক যিনি ছিলেন কিনা মুকুটহীন সম্রাট তাঁকে নিয়ে মিডিয়ার কোনও মাতামাতিই ছিলনা।আড়ালে নিভৃতে থাকা এই কবির কবিতার নির্মানশৈলী পরবর্তী দশকের কবি ও পাঠকের কাছে আলোচনাযোগ্য হয়ে উঠেছে।  \r\n  তাঁর কবিতা পাঠের প্রাথমিক দিকে আমি সর্বপ্রথম প্রভাবিত হই যে কবিতা পড়ে,তার পুরোটাই পাঠকের জন্য-‘ব্রায়ার পাইপ’ কাব্যগ্রন্থ থেকে-  “লোকটার/অপরাধ/ছাদে ওড়া জাতীয় পতাকা/চুরি করেছে/লোকটার অপরাধ/জামা বানিয়েছে/বিচারে লোকটার স্বাধীনতা থাকছেনা।”(১৫ই আগষ্ট ১৯৮০)।কি অপূর্ব শিল্প কৌশলে অথচ সহজ সরল ভাষায় কবি কথাগুলো বলেছেন,মাথার উপর দিয়ে বেরিয়ে যাবার কোনও সুযোগই নেই।‘স্বপ্নে উপকুলে’ কাব্যগ্রন্থ থেকে ভালো লাগা একটি কবিতা- ‘আমি সারাদিন আমি’  “আমার মা সারাদিন মালা জপেন/আর আমি/আমারবোন সারাদিন ঊল বোনে/আর আমি/আমার বউ সারাদিন আলনায় জামাকাপড় সাজায়/আর আমি/আমার প্রতিবেশীরা সারাদিন বাড়ী তোলে/ আর আমি/আমার বন্ধুরা সারাদিন লিফটে চড়ে/আর আমি/আমি সারাদিন শুধু আমি শুধু আমি”।কবির এই কবিতা নিয়ে স্বাধীন স্বতঃস্ফূর্ত মতপ্রকাশে একথা সকলেই মানবেন যে এমন সহজ সরল স্বীকারোক্তি ,কবির নম্র কথনে এ এক অসম্ভব জোড়ালো কবিতা।বড় স্কেচের ছবি নয়,ছোট ছোট স্কেচ অথচ দর্শনে কোথাও একচুল ফাঁকি নেই।  \r\n  তাঁর কবিতার বইয়ের মধ্যে উল্লেখযোগ্য মনে হয় ‘স্বপ্নে উপকুলে’ ‘ পিকাসোর নীলজামা’ ‘মিড়’ ‘ব্রায়ার পাইপ’ । কবির আত্মমগ্নতা ,স্বল্প পরিসরে গভীর প্রকাশ,উপস্থাপনায় পরীক্ষা নীরিক্ষা, প্রতিটি কবিতায় তাঁকে বিশেষ করে তুলেছে।সহজ বাংলায় তাঁর বাইবেলের অনুবাদ (Old Testament এবং new Testament)বাংলাদেশে এবং এদেশে জনপ্রিয় হয়েছে।এজন্য পোপ জন পল তাঁকে নিজের হাতে সম্মানিত করেছেন।  \r\n  ‘ আগুনের বিবরন’ এই কাব্যগ্রন্থটি আমি পড়ি ,কবিযখন সদ্যপ্রয়াত হয়েছেন(১৬ই এপ্রিলের পর).১৭ই এপ্রিল ঘুম ভাঙ্গতেই যখন দেখি ফেসবুকে সমগ্র নিউজ ফিড জুড়ে সজল বন্দ্যোপাধ্যায়।শোকাহত অবস্থায় বইটি পড়ি।প্রতিটি কবিতাই আপাত সহজ সরল-প্রাঞ্জল কিন্তু ভাবার্থে তার বিস্তার অনেক।‘শামুক’ কবিতাটি এই বইয়ের আমার সবচেয়ে পছন্দের।চারপাশের কোন জগৎনিয়ে তিনি বেঁচে ছিলেন তা জানবার কৌতূহল রয়ে গেল,কেননা তাঁর কবিতায় যে তারই বিবরণ ফুটে ওঠে।ভাল লাগুক না লাগুক তাঁর কবিতাকে উপেক্ষা করা যায়না।শেষ করছি এক অসম্ভব ভাল লাগা দিয়ে।   “আমায় বিষ দাও/অমৃত বলে হাত পাতব-/আমায় অমৃত দাও/বিষ মনে করে পান করব-/আমায় দুঃখ দাও/আনন্দের মত নেব-/আমায় যা দেবে দাও/মুঠো খুলেই রাখব-/আমায় ভালবাসা দিয়োনা...” অথচ একবুক ভালবাসা দেয়ানেয়ার মাঝেই সজল বন্দ্যোপাধ্যায় চলে গেলেন।                                                                                                                 ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:35:05+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "4991882488032471836",
      "title": " সজল বন্দ্যোপাধ্যায়ের ‘পাণ্ডুরলিপি’ থেকে কিছু কবিতা",
      "content": "গ্রাফিত্তি প্রকাশনী থেকে ১৯৯৯ সালে প্রকাশিত কবি সজল বন্দ্যোপাধ্যায়ের ‘পাণ্ডুরলিপি’ কাব্যগ্রন্থ থেকে নির্বাচিত একগুচ্ছ কবিতা রাখা হল ‘ফিরে পড়া - কবিতা’-র এবারের সংখ্যায়।\r\n  উল্লেখ থাকুক, সজল বন্দ্যোপাধ্যায়ের প্রথম কবিতার বই ‘তৃষ্ণা আমার তরী’ প্রকাশিত হয় ১৯৬৬ সালে। তারপর ‘স্বপ্নে উপকূলে’, ‘পিকাসোর নীল জামা’, ‘ব্রায়ার পাইপ’ ইত্যাদি কাব্যগ্রন্থ প্রকাশিত হয়। ১৯৯৪ সালে প্রকাশিত হয় তাঁর নির্বাচিত কবিতা।  \r\n  একটি পাণ্ডুলিপি  জন্মের মুহূর্তে  কালপুরুষ মন্ত্র উচ্চারণ করলেন –  পাণ্ডুলিপি হও –  \r\n  সেই থেকে ভালবাসার হরফ  ঘৃণার দাঁড়ি  খ্যাতির উদ্ধৃতি-চিহ্ন  অপমানের অর্ধ-ছেদ  \r\n  নিজেই অক্ষরে অক্ষরে ক্ষতবিক্ষত  একটা পাণ্ডুলিপি  আর শেষে একটা সই -  সজল বন্দ্যোপাধ্যায়  \r\n  ঘরকন্না  আমি একটি রঙীন পাথর আনলুম।  রোজ ঘষি মাজি,  আরো চকচকে করে তুলি,  রঙ-বেরঙ ঠিকরে পড়ে।  আমার কপালের ঘাম  ওর ওপর ঝরে পড়ে,  ও নিজেই যেন ঘেমে নেয়ে যাচ্ছে।  আমার চোখের জল  ওর ওপর ঝরে পড়ে,  সেটাই ওর চোখের জল ফেলা।  \r\n  পাথরটা কুঁদে কুঁদে  কিছুতেই একটা জ্যান্ত মূর্তি গড়তে পারছি না।  \r\n  ভুল  যে সব চিঠিতে লেখা থাকে –  ডব্লু ২বি ১৬/১০ গলফ গ্রীন কোলকাতা – ৯৫,  পিয়ন আমার দরজার ডাকবাক্সে ফেলে দিয়ে যায়।  কিন্তু  আমার বাড়ির চারপাশের  বাড়িগুলোতে কারা থাকে?  ওদের আমি চিনি?  কার বউ মাঝরাতে চোখের জল ফেলে?  কার ছেলের চাকরী গেছে?  কার মেয়ে কেন বিয়ে করতে চাইছে না?  ওরা কি জানে –  কার কোথায় অভিমান?  আমার ঘরে অত রাত পর্যন্ত আলো জ্বলে কেন?  ভুলটা কার?  আমার না পিয়নের?  নাকি যারা চিঠি লেখে তাদের?  \r\n  \r\n  জন্যে  অন্তত আমার জন্যে বেঁচে থাক –  পিকাসোর ছবিটা বল্ল –  অন্তত আমার জন্য বেঁচে থাক –  আমার কবিতাগুলো বলে উঠল –  অন্তত আমার জন্যে বেঁচে থাক –  ফরাসী মদ টলটল করে উঠল –  \r\n  অন্তত আমার জন্যে তুমি তো মরতে পার,  মেয়েটি বলে উঠল –  \r\n  বাঁচার জন্যে তৈরি ছিলুম –  এখন থেকে মরার জন্যে  \r\n  প্রশ্ন  আমি একই বাড়িতে ফিরি  আমি একই বিছানায় ঘুমোই –  আমি একই জনের সঙ্গে শুই –  \r\n  আমি একই কথায় কবিতা লিখিনা কেন?  আমি একই মানুষ থাকিনা কেন?  \r\n  \r\n  \r\n  একটা ঘর  আমার একটা দরজা আছে,  আমার দুটো জানলা আছে,  আমার চারটে দেয়াল আছে,  আমার একটা টেবিল আছে,  আমার পাঁচটা কলম আছে,  আমার একটা কুঁজো আছে,  আমার দুটো বিছানা আছে,  আমার দুটো মাথার বালিশ আছে,  আমার একটা পাশবালিশ আছে,  আমার একটা চাদর আছে,  \r\n  দোহাই, কেউ প্রশ্ন কোরো না-  তোমার ঘরটা কোথায়?  \r\n  যুগান্তর  একযুগ                     সঙ্গম             করিনি  একযুগ                     চোখ              বুঝিনি  একযুগ                     গান               গাইনি  একযুগ                     স্বপ্ন               দেখিনি  \r\n  একযুগ                     কথা              বলিনি  একযুগ                     দীর্ঘনিঃশ্বাস  একযুগ                     নিজে নিজের থেকে দূরে  একযুগ                     একটা কথাও লিখিনি  \r\n  একযুগ                     পাথরের সামনে আয়না  একযুগ                     আয়নার সামনে একটা পাথর  \r\n  একটা স্থির ছবি  রেকর্ডগুলো পড়ে থাকবে -  পাইপগুলো ঠাণ্ডা -  বইগুলোর পাতা হলদে -  বোতলে হয়তো অল্প একটু ভডকা -  \r\n  অথচ  সবকিছু  সব্বাই  সবসময়  \r\n  ক্যালেন্ডারে      একটা সাল  একটা মাস  একটা দিন  একটা স্থির ছবি  \r\n  \r\n  \r\n  সকাল হতেই  ছায়ার পাশে আরেকটা ছায়া -  আমরা তিনজনে  একে অন্যকে ছুঁ’য়ে  হাঁটতে লাগলুম -  \r\n  কেউ কোন কথা বলছে না  কেউ কোন শব্দ করছে না  এবং রাত বাড়ছে  \r\n  সকাল হতেই  কোথায় কার ছায়া  কোথায় কেউ  \r\n  শুধু একা একটা কষ্ট  \r\n  কুয়াশা  ঠিক এইভাবে  কেননা  এখন কুয়াশা  চুল থেকে চুণবালি  \r\n  পুরোনো ক্যালেন্ডারের পাতায় তৈরি  বইয়ের মত মলাট  ছিঁড়ে গিয়ে  \r\n  আয়নার সামনে দাঁড়িয়ে  আর দেখতে পাবনা।  \r\n  বিধিসম্মত নিষেধবাণী  আপনি স্বপ্ন দেখা ছেড়ে দিন  আপনি ফুটবল মাঠে যাওয়া ছেড়ে দিন  আপনি ধূমপান ছেড়ে দিন  আপনি মদ খাওয়া ছেড়ে দিন  আপনি কবিতা লেখা ছেড়ে দিন  এবং  \r\n  তার বদলে  তার বদলে  এবং তার বদলে...  \r\n  স্বপ্ন  আমি পাহাড়ে ছুটি কাটানোর স্বপ্ন দেখি।  আমি সমুদ্রে ডুবে থাকার স্বপ্ন দেখি।  আমি না-জামা না-কাপড় মেয়েমানুষের স্বপ্ন দেখি।  \r\n  আমি কিন্তু  মৃত্যুর স্বপ্ন দেখিনা।  এবং  সেই ঘুমের মধ্যে অপেক্ষায় থাকি –  কখন বেঁচে থাকার স্বপ্ন দেখব।  \r\n  অমোঘ  আপনি গুরুর ভজনা করছেন।  আপনি ছেলেপুলে মানুষ করছেন।  আপনি মদে টাকা ভেজাচ্ছেন।  আপনি মেয়েমানুষের ভেতর টাকা রাখছেন।  আপনি ব্যাঙ্কের অংক কষছেন।  আপনি বাড়ি গাঁথছেন।  আপনি জমি কিনছেন।  \r\n  খরগোশগুলো গর্তে মুখ লুকিয়ে  কেমন বসে আছে!  \r\n  প্রাত্যহিক  যার সঙ্গে সঙ্গম করি  তার মুখ দেখিনা  যার মুখ দেখি  তার সঙ্গে সঙ্গম করিনা –  \r\n  মেয়েটির মুখ দেখলাম –  সেদিন থেকে মেয়েটি সে হয়ে গেল –  ঘর করার ঘর হয়ে গেল –  \r\n  সমুদ্র সমুদ্রের কাছে রইল  নদী নদীর কাছে -  \r\n  কথা  সারা সহরে কথা হচ্ছে  কথার কথা,  কথার মত কথা;  এবং কথায় কথায়  কখন যে দিন, কখন যে রাত!  শুধু কথা আর কথা জড়িয়ে  আমরা ঘুমের কথা ভাবছি  এবং জাগার কথাও।  \r\n  সবাই বলছে সহরের কথা  সহরে সবাই কথা বলছে।  \r\n  দর্শক  বাড়ির দেওয়াল নোংরা হচ্ছে।  পরা গেঞ্জিতে ফাট ধরছে,  বইয়ের পাতাগুলো হলুদ হয়ে আসছে,  বন্ধুদের সঙ্গে কম দেখা হচ্ছে,  স্তূপীকৃত হচ্ছে ডায়েরী আর ক্যালেন্ডার,  \r\n  বলো, কিই বা করার আছে!  \r\n  শেষ লেখা  নিজের পথে চলতে  নিজের চোখে দেখতে  নিজের জগৎ গড়তে  নিজের ভাষায় কথা বলতে  \r\n  যা পেরেছি - অতৃপ্তি  যা পারিনি – অক্ষমতা  \r\n  কলম রইল, খাতা রইল  \r\n  বারান্দা থেকে শোনা যাবে -  কাগজওয়ালা ডেকে চলেছে -  পুরোনো কাগজ,পুরোনো কাগজ -  \r\n  অভিযোগ নয়, সমস্ত অভিমান  মেপে মেপে ওকেই নিয়ে যেতে দিয়ো –",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:34:49+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "6477562158579869977",
      "title": "শুভঙ্কর দাশ",
      "content": "পাণ্ডুরলিপি   \r\n  এখন ভাবতে অবাক লাগে যে আমাদেরও একটা ছোটো বেলা ছিল। মানে, লেখার ছোটো বেলার কথা বলছি আরকী। সে সময়টা দীপাঞ্জন দত্ত একটা কাগজ করতেন নাকতলা থেকে। আবর্ত। রবিবারের সকালের আড্ডাগুলোতে আমি যেতাম মাঝে মাঝে এই আবর্তের আড্ডায়। অবাক হয়ে শুনতাম নতুন সব লেখা। আশ্চর্য সব কবি লেখকদের দিকে তাকিয়ে থাকতাম আর ভাবতাম আমি কেন যে লিখতে পারিনা ওরকম। তো সেখানেই দেখা এক আশ্চর্য কবি প্রবীর রায়ের সাথে। তখন সবে তার বই ‘ম্যাজিক লণ্ঠন’ বেরিয়েছে আবর্ত থেকে। সে বই হাতে নেওয়াই তো এক রোমাঞ্চকর অভিজ্ঞতা তখন। তারপর তার সাথে আলাপ হল। তিনি আমার কাঁধে হাত রেখে বললেন-‘চলো তোমাকে এক কবির কাছে নিয়ে যাই। চেনো সজলদা কে?’ আমি তখন ভাবছি ছি ছি আমার তো চেনা উচিৎ ছিলো। এদিকে তার নাম আমি শুনিনি তখনো। মুখ লাল করে বললাম –‘না, চিনি না।‘ কথা না বাডিয়ে প্রবীরদা বললেন ‘চলো আলাপ করবে’। আমিও চু্পচাপ চললাম তার পিছু পিছু।দীপাঞ্জন দত্তর বাড়ি থেকে হাঁটা পথই হবে সেই বাড়ি। ‘সজলদা আছেন’ –বলে দরজা ঠেলে ঢুকলেন প্রবীরদা। আমি ফাউ হিসেবে তার পিছু পিছু। দরজা সম্ভবত খোলাই ছিলো। নাকি এসে তিনি খুলেছিলেন এখন মনে পড়ছে না। এরপর যেটা মনে পড়ছে সেটা হল সজলদা একটা খাটে টান টান শুয়ে। খালি গা পরনে সিল্কের একটা ছাপা লুঙ্গি।  আরেকটা কোলবালিশ বুকে জড়ানো। শুয়ে শুয়েই কথা চলল প্রবীরদার সাথে। আমার দিকে তাকালেন একবার হেসে। ব্যাস ওইটুকুই স্মৃতি প্রথম দিনের। তখন কি তাঁর শরীর খারাপ ছিলো? হতে পারে। এতদিন পর আর সেটা মনে নেই। তবে ওই কোলবালিশ জড়িয়ে তাঁর ওই নিশ্চিন্ত কথা বলার স্টাইল আমাকে মোহিত করেছিলো। জামা পরার জন্য উতলা হতেও দেখিনি তাঁকে। মানে যেন আমি তো এরকমই, শব্দের কাছে নতজানু শুধু। এতদিন পরেও তাই স্পষ্ট মনে আছে আমার। ৩৬ বছর সময়টা কম নয় বোধহয়। কারণ ‘ম্যাজিক লণ্ঠন’ বেরিয়েছিল আবর্ত থেকে ১৯৮০ সালে।  \r\n  আমি গান গাই।  আমি নেশায় ডুবি।  আমি অভিমান করি।  আমি ঘর বন্ধ করি।  আমি লুকিয়ে চোখ ধুয়ে ফেলি।  হাঁ, আমি যা পারি, তা পারি।  আমি যা করি, তা জেনেই করি।  আমি আমার কথা, আমার ভাষায় আমার জন্যে,  হয়তো বা আমার মত অন্য কারো জন্যে,  রেখেই যাচ্ছি।  \r\n  সেই প্রথম দেখা হওয়ার পর বহু বছর কেটে গেল। সবার মত আমিও জীবন যুদ্ধে কাটিয়ে ফেলি প্রায় আট দশটা বছর। প্রথমে চেন্নাই তারপর মুম্বাই। তারপর সব ছেড়ে ছুড়ে কলকাতায় গেড়ে বসতে আরো কিছু সময় চলে গেল যে কীভাবে তা আমি টেরও পাইনি। কারো সাথেই তাই যোগাযোগ ছিলোনা তখন। শুধু সাথে সাথে ছিলো নানারকম বইপত্র। কলকাতায় ফিরে আসার পর আবার শুরু হল সব। একদিন এক সকালের ঘটনা মনে পড়ছে আমার। শঙ্করদা মানে শঙ্কর ব্রহ্ম  তখন কালকুটা নামে একটা কাগজ বার করতেন। বাংলা-জার্মান ভাষায় খুব সম্ভব। তো গলফগ্রিনে তার বাড়িতে একদিন গেছি দল বেঁধে। সে দলে শর্মী, ধীমা্ন ছিল, রতনও কি ছিল? এখন মনে পড়ছে না ঠিক। দেখি সজলদা একটা হারমোনিয়াম নিয়ে জমিয়ে বসেছেন। কিছুক্ষণ আড্ডার পর সজলদা শুরু করলেন গান। সে গান যে না শুনেছে সে জানতেই পারবেনা কী ভালো গান গাইতেন সজলদা। কয়েকটা রবীন্দ্রসঙ্গীতের পর শুরু হল নিধুবাবুর টপ্পা। পরে জেনেছি নিধুবাবুর টপ্পা ছিল সজলদার বড় প্রিয়। এখনও মাথায় গেঁথে আছে সেদিনের গাওয়া –‘এত গয়না বেটি কোথায় পেলি’... গান খানি। আগে কখনো শুনিনি। এবং তার পর থেকে প্রিয় হয়ে উঠেছিল আমাদের কাছে। প্রথম সুযোগেই গানের ক্যাসেটটা কিনে ফেলা, তারপর সারাক্ষণ সেটা সোনা। তখনো জীবন এত কঠিন হয়ে যায়নি। সবার বাড়িতেই একটা করে ছোটো বড় ক্যাসেট প্লেয়ার থাকতো, ফোন কানে গুঁজে চালাতে হয়নি। তো সেই গান আমার সুরহীন হেঁড়ে গলায় কতজন কে যে শুনিয়েছি তার ঠিক নেই। আরেকটা গান কণিকার –‘সে যে মানে না মানা’। উফ সে এক ঘোর বটে যা আমার এ জীবনে কাটবার নয়। তারপর কতজন এই গান শুনিয়েছেন আমাকে অবশ্যই আমার অনুরোধে, কিন্তু সজলদার মত কেউ পারেন নি নাড়িয়ে দিয়ে যেতে। আমি জানিনা এর রহস্য কী। আমি তো কখনো গান শিখিনি শুধু কানই ভরসা আমার। তার ভালোলাগা টুকু। আর চিরকালের পেটুক আমি মনে রেখেছি শঙ্করদার স্ত্রীর বানানো স্প্যানিশ অমলেট। সেদিন স্বর্গ যদি কোথাও থাকে তা নেমে এসেছিল গলফগ্রিনে। এখানেই তো, এখানেই তো মনে মনে ভাবছিলাম আর খাচ্ছিলাম সেই মহার্ঘ অমলেট। সেখানে কবিতা পড়বার মত অশ্লীলতা কি করেছিলাম আমরা? মনে পড়ছেনা ঠিক। ভাগ্যিস খারাপ কথা মনে রাখতে নেই, থাকে না কারোরই।       এরকম কাছাকাছি সময় জলপাইগুড়ি থেকে কয়েকজন তরুণ প্রকাশ করলেন ‘এরকা’। সেখানেই প্রকাশিত হল সংহত কবিতার ম্যানিফেস্টো। সজলদার কবিতার যে মিনিমালিস্টিক অ্যাপ্রোচ তাকেই যেন আরো প্রতিষ্ঠিত করল এই আন্দোলন। শ্রুতি আন্দোলনের পর এই কবিতা আন্দোলনের দিকে আমরা নজর রাখছিলাম। প্রবীরদা আর সজলদা কে আরেকবার নতুন করে পড়তে যেন উৎসাহ যোগাচ্ছিলেন ওরা। ততদিনে আমরা গ্রাফিত্তি থেকে অতীন্দ্রিয় পাঠকের কয়েকটা বই করে ফেলেছি। আমরা চাইছিলাম সজলদার একটা বই করতে। অতীন্দ্রিয়দা কে অনুরোধ করলাম তিনি যদি সজলদাকে রাজী করাতে পারেন। শুরু হল সজলদার সাথে কথাবার্তা। শুধু কবিতা নয়, দৃশ্যত বইটারও একটা মিনিমালিস্টিক অ্যাপ্রোচ থাক চাইছিলেন সজলদা। আমাদের আর্ট সিরিজের অবলং সাইজ মনে ধরেছিল তার। তিন ফর্মার একটা ছোটো কবিতার বই। প্রচ্ছদ করেছিলেন শর্মী পাণ্ডে। একটা তীব্র নীল কাগজের উপর একটা সাদা বক্সের ভেতর বই এবং লেখকের নাম। ব্যাস আর কিছু নেই। সজলদা খুশি হয়ে হাভানা চুরুট গিফট করেছিলেন শর্মীকে, সেই আমার প্রথম হাভানা চুরুট খাওয়া। অবশ্যই শর্মীর কল্যাণে। সাথে অবশ্যই সেই আরেক বিশেষ চুরুটের কথাও মনে পড়ছে যা ধরালে মুখের ভেতর মধু গলে গলে পড়ে। প্রথমে ভেবেছিলাম মেটাফর বুঝি। তারপর মুখে প্রথম ফোঁটাটা পড়ার পরই লাফিয়ে উঠেছিলাম। কে জানতো এও সম্ভব। এরকম কবিতার মত চুরুটের সন্ধান তো সজলদার কাছেই থাকার কথা।  \r\n   ‘পাণ্ডু(র)লিপি’ বেরল গ্রাফিত্তি থেকে।  যা পাণ্ডুলিপি এবং পাণ্ডুরলিপি দুটোই একসাথে। শুধু মাঝের ‘র’টা নেমে এসে ঝুলে আছে শিখণ্ডীর মত। আছে অথচ নেই যেন। তবু তার প্রতাপ কিছু কম নয়। বইটার শুরু এভাবে –  \r\n  \r\n  একটি পাণ্ডুলিপি  \r\n  জন্মের মুহূর্তে  কালপুরুষ মন্ত্র উচ্চারণ করলেন-  পাণ্ডুলিপি হও-  \r\n  সেই থেকে ভালবাসার হরফ  ঘৃণার দাঁড়ি  খ্যাতির উদ্ধৃতি-চিহ্ন  অপমানের অর্ধ–ছেদ   \r\n  নিজেই অক্ষরে অক্ষরে ক্ষতবিক্ষত  একটা পাণ্ডুলিপি  আর শেষে একটা সই-  সজল বন্দ্যোপাধ্যায়    \r\n  ১৯৯৯তে প্রকাশিত সে বই সে বছর বইমেলাতে প্রচুর বিক্রি হয়েছিল। হওয়ারই তো কথা। ভালো বইয়ের জন্য পাঠক ওঁত পেতে বসে থাকে ঠিকই। আজও। লোকজন যে বলে কবিতার বই বিক্রি হয় না সে কথা তাই মানি না আমি।  ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:34:04+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "3211935526463142077",
      "title": "Poems of Sajal Bandyopadhyay- Translated by Nilabja Chakrabarti",
      "content": "*POEMS OF SAJAL BANDYOPADHYAY*  \r\n  Translated From Bangla by Nilabja Chakrabarti  \r\n  \r\n  THE FEAR  \r\n  Whenever I say ‘I’m fine’  I can see a thermometer –  ‘Bye’  And the door is closed immediately.  \r\n  Asking the skeleton  In front of the mirror –  Who is alive?  \r\n  THE INFALLIBLE  \r\n  You are worshipping your master.  You are bringing up your children.  You are wetting your money with wine.  You are keeping your money inside your woman.  You are calculating bank interests.  You are constructing a house.  You are purchasing land.  \r\n  How the rabbits are hiding faces  Inside the pits!  \r\n  \r\n  THE DREAM  \r\n  I dream of a holiday in hills.  I dream to sink in a sea.  I dream of naked ladies.  \r\n  But I don’t dream about death.  And  I wait in my sleep –  When I shall be dreaming about life.  \r\n  \r\n  THE SPECTATOR  \r\n  Walls are getting dirty in my house.  Vests put on are fissured,  Pages of the books are getting yellowish,  Meeting friends rarely these days,  Diaries and calendars are getting piled up,  \r\n  Say, what to do!  \r\n  \r\n  THE QUESTION  \r\n  I return to the same house  I sleep in the same bed –  I get into the bed with the same person –  \r\n  Why don’t I write poetry with the same words?  Why don’t I remain the same person?  \r\n  \r\n  A ROOM  \r\n  I have a door,  I have two windows,  I have four walls,  I have a table,  I have five pens,  I have a pitcher,  I have two beds,  I have two pillows,  I have one side-pillow,  I have a sheet to cover,  \r\n  Please, don’t ask me –  Where is the room?  \r\n  \r\n  A STILL PHOTOGRAPH  \r\n  Records will be left alone –  Cold pipes –  Yellowish pages of the books –  May be some vodka left inside the bottle –  \r\n  Yet  Everything  Everybody  Always  \r\n  A year in the calendar  A month  A day  A still photograph  \r\n  \r\n  \r\n  \r\n  WHEN IT’S MORNING  \r\n  A shadow beside another shadow –  We three  Walking together  Touching each other –  \r\n  No one is talking  No one is making any sound  And the night darkens  \r\n  When its morning  No shadows are found  Neither anybody  \r\n  Only a lonely pain",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T10:02:46+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "1882556962416130011",
      "title": "অনিন্দ্য রায়",
      "content": "“বড় ইজেলে বড় ছবি, ছোট ইজেলে ছোট। তেমনি কবির পক্ষে যখন মহাকাব্য লেখা সম্ভব হয় না, দীর্ঘ গাথাকাব্য লেখা সম্ভব হয় না অথচ ভিতরের অনুভব প্রকাশের অপেক্ষায় থাকে তখন আকারে ছোট কবিতাই দরকার হয়ে পড়ে। অনেক সময় কবি ছবি সাজিয়ে বলতে চান। একের পর এক ছবি লিখতে গেলে পুনরাবৃত্তি আসে, অ-বিচিত্র হয়ে পড়ে। তখন ছোট অমোঘ অস্ত্র হয়ে ওঠে” এই কাব‍্যদর্শন, এই ভাবনা নিয়েই কবিতা সজল বন্দ্যোপাধ্যায়ের।  \r\n  গত শতকের ছয়ের দশকে শুরু করে মোটামুটি অর্ধ শতাব্দী তাঁর লেখালেখি।তো,সেই সময়ের বাঙালি সমাজ ও বাংলাভাষা , ছোট হয়ে আস্তে থাকা পৃথিবী , স্বপ্ন ও স্বপ্নভঙ্গের শব্দ , আশা হতাশার টানাপোড়েন আমাদের মনে পড়ে, আমরা মনে করতে বাধ্য হই তাঁর কবিতা পড়তে বসে।স্বাধীনতা ও তার স্বপ্নভঙ্গ, দেশভাগ ও তার ক্রিয়া প্রতিক্রিয়া বাঙালি সমাজের ভিত   নাড়িয়ে দেয়। এতদিনকার সামাজিক ও পারিবারিক স্ট্রাকচার ধ্বসে পড়ে, অর্থহীন  হয়ে যায় চিরাচরিত মূল্যবোধ।আন্তর্জাতিক ক্ষেত্রে দুই মহাশক্তির ঠাণ্ডা লড়াই, ভোগবাদ  ও অন্তঃসারশূন্যতা চরমে পৌঁছায়। ফুটে ওঠে ব্যক্তির একাকীত্ব, এলিনিয়েশন , চাওয়া পাওয়া না-পাওয়ার নতুন গ্রাফ                       ‘ আমার মা সারাদিন মালা জপেন               আর আমি               আমার বোন সারাদিন উল বোনে               আর আমি               আমার বউ সারাদিন আলনায় জামাকাপড় সাজায়               আর আমি  \r\n               আমার প্রতিবেশীরা সারাদিন বাড়ি তোলে               আর আমি               আমার বন্ধুরা সারাদিন লিফটে চড়ে               আর আমি                       আমি সারাদিন শুধু আমি শুধু আমি’                                                 ( আমি সারাদিন আমি )  \r\n  এই সময়ে লিখতে হলে, এই সময়কে লিখতে হলে প্রয়োজন হয়ে পড়ে পুরনো কাব্যতত্ত্বকে, ছন্দ অলংকারের প্রাচীন ও গতানুগতিক বাউন্ডারিকে অতিক্রম করার, প্রয়োজন হয় নতুন, সময়োপযোগী এক কাঠামোর। কংক্রিট পোয়ট্রি , মিনিমালিস্ট  পোয়েট্রি ও ভিস্যুয়াল পোয়েট্রির ধারাগুলি পৃথিবীর বিভিন্ন প্রান্তে গড়ে উঠতে থাকে।   বিছিন্ন ব্যক্তিমানুষ জোট বাঁধতে শুরু করে ।  বাংলা সাহিত্যেও বিভিন্ন আন্দোলন ছড়িয়ে পড়ে। ‘শ্রুতি’ এই পত্রিকাটিকে ঘিরে একটি বিশেষ কাব্যরীতি প্রতিষ্ঠা পায়।   সজল বন্দ্যোপাধ্যায় ও তাঁর কবিতাকে আমরা দেখব এই ‘শ্রুতি’ আন্দোলনের অন্যতম শরিক হিসেবে।  বক্তব্যের বদলে ছবি, বিস্তারের বদলে পরিমিতি, কোলাজ ও মন্তাজের ব্যবহারে শব্দগুলির পারস্পরিক অবস্থানের মিথষ্ক্রিয়ায় তৈরি হওয়া ব্যঞ্জনা তাঁর কবিতাকে বিশিষ্টতা দিয়েছে।   এবং আত্ম-অন্বেষণ এবং চারপাশ এবং মহানগর এবং বিদ্রুপ এবং ব্যবসায়িক  সাহিত্য বিপণি থেকে সরে যাওয়া এবং সঙ্গীত এবং ছবি এবং কবিতা                ‘ভেতরে   ক’জন অন্ধ  হাত বুলিয়ে বুলিয়ে  ছবিটা   দেখছে।’                     (আমি)  \r\n  অন্ধের মতোই আমরা, তাঁর পাঠকেরা স্পর্শ দিয়ে অনুভব করি তাঁর কবিতাকে। ছোট কবিতায়, ‘ভ্রমন’ কাব্যগ্রন্থের গদ্যে লিখিত কবিতায়, ‘মিড়’-এর সংক্ষিপ্ত অ রিপিটেট উচ্চারণে অথবা অক্ষরবিন্যাসের অভিনবত্বে একাধিক নতুন রীতি তিনি দিয়ে গেলেন আমাদের। তাঁর এই আঙ্গিক ও দর্শন পরবর্তী কবিদের রচনায় আমরা প্রত্যক্ষ বা পরোক্ষ ছড়িয়ে পড়তে দেখলাম।                                                      ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:33:36+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "7903853354301605327",
      "title": "অনিন্দিতা গুপ্ত রায়",
      "content": "“হাঁটতে হাঁটতে ভোর হচ্ছে”   \r\n   “ছবি তুলছ/তোলো.../ ছবি কি বলে দেবে/ বৃষ্টি? রোদ্দুর?/ আমি হাসছি,/ তখন ভেতরে রক্তপাত।/ কাঁদছি/ তখন ভেতরে দাবানল।/ আমি ছবি না হওয়া পর্যন্ত/ কোন ছবিই সত্যি নয়/ সবই শুধু ছবি”।  \r\n   ----এই কথাগুলি লিখে যাওয়ার কিছু বছর পর, আজ যখন সত্যিই ছবি হয়ে গেলেন সজল বন্দ্যোপাধ্যায়, আমাদের প্রিয় সজল’দা---তখন তাঁর নানা টুকরোটাকরা  পংক্তিমালা কুড়িয়ে সত্যিকারের মানুষটাকে খুঁজতে বসে সজল হয়ে উঠছি আবার। যে মানুষ চরম উদাসীনতা নিয়ে বলে উঠেছিলেন---“দিনের কোন মানে  নেই/ রাতের কোন মানে নেই---/ শীত-গ্রীষ্ম-বর্ষা---/ কোন মানে নেই---/আসে যায় আবার আসে যায়।/ এক টুকরো জমি, এক টুকরো আকাশ---/ এক টুকরো হাওয়া, এক টুকরো  আলো---/এক টুকরো শরীর, এক টুকরো মন---/ এবং/ এসব কিছু পাবার জন্য/ টুকরো টুকরো হয়ে গিয়ে/সব কিছুর মানে খোঁজা/ এবং/কিছুরই মানে থাকে না--/ একটা সুখ থেকে আরেকটা/ একটা কষ্ট থেকে আরেকটা...” তখন নির্জনতা ছেয়ে ফেলে শুধু। কষ্ট ছেয়ে ফেলে। যে কষ্ট কেবল একজন কবিজন্মের অভিশাপগ্রস্ত মানুষই টের পায়। “এখনবাংলা কবিতার কাগজ”কে দেওয়া একটি সাক্ষাৎকারে সজল বলেছিলেন একবার—“আমি মনে করি অনেক সহজ করে কঠিন কথা বলার জন্যই কবিতা। কবিতা বক্তৃতার জন্য নয়, কবিতা জ্ঞান দেবার জন্য নয়, দর্শনের জন্য নয়, শেষ পর্যন্ত কবির নিজস্ব অনুভব”।  \r\n      “একটা পাঁচিল চাই। স্পর্ধার চেয়েও। চোখের ওপর বৃষ্টি পড়ছে যেন দেখতে না পায়। বুকের ওপর লাল পাপড়ি ঝরে পড়ছে, যেন কুড়িয়ে নিয়ে নিজের হাতে লাল না করে। সকলে আসুক, দাঁড়িয়ে থাকুক। পোষা বেড়ালের লোম সারা ঘরে ছড়িয়ে থাকুক। গলার শব্দ যেন শুনতে না পায়। গান বলে ভুল না করে”।  \r\n           যাবতীয় নিষেধ স্পত্ত্বেও পংক্তিগুলো গানের মতই বাজতে থাকে। সজল বন্দ্যপাধ্যায়ের ভরাট গলায় রবিগানের মতই। মাথার মধ্যে সজল মেঘের কালো কালো অক্ষর ঝরে পড়তে থাকে ঝমঝম। সোজাসুজি স্পষ্ট চোখে গভীর তাকিয়ে নিচু স্বরে উচ্চারণ করা অনুভুতির সামনে আপনা থেকেই মাথা নত হয়ে আসে। পাঁজরের নীচের লাল থেকে মগজের ধূসর বস্তু অবধি প্রবহমান হয় এক সুরতরঙ্গ।  \r\n  “হয়ত কিছু বলার ছিল। ঘরের মধ্যে ঝড়। ঘরের মধ্যে মাঝে মাঝে আলো।নিজের কথা না বলেই যদি কিছু বলা যেত...। যখনই কিছু বলতে যাই, গানের মধ্যে, হাওয়ার মধ্যে আমার কণ্ঠস্বর......। সবই বলা হয়েছে, বলার মত কিছুই ছিলনা”।   \r\n  চারপাশের চেনা দৃশ্যজগত যে কত বহুমাত্রিক, সজল বন্দ্যপাধ্যায়ের কবিতা যেন সেই সত্য আবার দৃঢ়তায় প্রতিষ্ঠিত করে। হৃদয় পেতে, কান পেতে, মেধা ও মনন মেলে রেখে বারবার সহজ সরল পংক্তিগুলোর কাছে ফিরে যেতে ইচ্ছে করে। সজলের কবিতা আমাকে লাটাই ও ঘুড়ির এক যৌথ রসায়ণের দিকে নিয়ে যায়। আকাশ পর্যন্ত টানটান সুতো যেন অবলীলায় লাটিমবন্দী করে ইচ্ছে ঘুড়িকে হাতের মুঠোয় আসে, আবার উড়িয়ে দেয়। দৃশ্যপট, চিত্রকল্প, ভাষাবিন্যাস, শব্দবন্ধ সবই সজলের হাতে সংহত এক জাদু লাটিমের ভাঁজে। বহির্জগতে ছুঁড়ে দিয়েই অন্তর্লোকে ফিরে আসা। ঘুড়ি যেমন সত্যি আকাশ ছোঁয় না, মনে হয়—এই ছুঁলো বুঝি; সজলের কবিতাও তেমন এক নির্দিষ্ট লক্ষ্যের সীমানা কাছাকাছি নিয়ে গিয়ে পাঠককে ছেড়ে দেয়।  \r\n   “ঘড়ির হাত/ রাত বারোটা/ছুঁয়ে যায়--/ মানুষের হাত/শুধু চায়/ ছুঁতে পারে না”। রাত বারোটা ছুঁতে চাওয়া---কি সেই রাত বারোটা? কোন শীর্ষবিন্দু? মনোজগৎ ও বস্তুজগৎ, চেতন ও অবচেতন, বাস্তব অ পরাবাস্তব---এমত নানাবিধ দ্বৈত অনুষঙ্গ মিশে এক হতে চাওয়া কি? যেভাবে দুটো অসম কাঁটা মিশে এক হয়ে যায় রাত বারোটায়? রাত কেন, কেন দিন নয়? কেন না অন্ধকার। কেন না নির্জনতা। নিশিডাক। স্তব্ধতায় ডুবে যাওয়া। সজলের নিজের কথায়---“রাতে ছায়ায় পা দেখা যায় না/ রাতে জল ছায়া হয়ে যায়/ রাতে চোখে ছায়া নামে/ রাতে শরীর ছায়ায় ডুবে যায়”। ---এই ছুঁতে চাওয়াটাই বিষয়। এই দৃশ্যমান পৃথিবীর---পুরনো একটা সূর্য, বুড়ি চাঁদ, ক্লিশে মেঘবৃষ্টিহাওয়া আর ভালোবাসা নামক দূরারোগ্য এক কালব্যধি---কত রকমভাবেই না বেঁচে থাকাটা লবণাক্ত করে দেয়। আর এসমস্ত কিছুর আড়ালে যে অদৃশ্যমান চেতনার জগৎ, সেই দুইয়ের মধ্যে সাযুজ্য রেখে সজল এক নিভৃত আত্মসমাহিত মগ্ন আবহের শিল্পী যার প্রত্যিহিকের ব্যবহৃত পাঞ্জাবীর মধ্যে অনায়াসে আত্মগোপন করে থাকে “পিকাসোর নীল জামা”।  ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:33:23+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "2558664200725351520",
      "title": "শমীক ষান্নিগ্রাহী",
      "content": "ব্রায়ার পাইপে প্রিয় কবি    \r\n  কেউ চলে গেল আর কবি নীরব থাকলো –  কাঁদছি   কেননা ভালবেসেছি  কেননা হারিয়ে ফেলেছি  \r\n  রাঙাদা বলল – তুমি সজল বন্দ্যপাধ্যায় পড়েছ ?  বললাম – না । একদিন বাড়ি এসো , দেবো তোমাকে ।  তারপর সাইকেল চালিয়ে জল শহরের অলিগলি খুঁজতে খুঁজতে হাজির হলাম । শুরু হল আমার কবিতা যাপন । পড়ে ফেললাম নির্বাচিত কবিতা - সজল বন্দ্যপাধ্যায় ।  \r\n  আমি কি চমকে উঠেছিলাম , না মনে পড়ছে না ! তবে একটা রাস্তা পেয়েছিলাম । আসলে আমার ছোট হয়ে আসা লেখাগুলো আদৌ কি কবিতা হয়ে উঠছিল কিনা সেই প্রশ্নচিহ্নের সামনে দাঁড়িয়ে ছিলাম ।  কবি বলল – “তোমার লেখার মধ্যে আমি আমার মেজাজটা খুঁজে পাই । ”  শ্রুতির সেই কবির মেজাজ কি আমি ধরতে পেরেছিলাম । না , লুঙ্গী পাঞ্জাবী পরা সাদা ফ্রেঞ্চ কাট দাঁড়ির সেই মানুষটার পাইপ খাওয়ার দিকে মোহিত হয়েছিলাম ।  \r\n  যেন -  হাওয়া ছুঁয়ে যাচ্ছে            হাওয়াকে ছুঁতে পারছি না –  \r\n  কেউ বলল – এই সব বাইবেল পড়ে কি হবে !  রাঙাদা বলল – যে মানুষটা গত ৩০ বছর ধরে বাংলায় অনুবাদ করেছে , আমি তার লেখা পড়বো না । সে কেমন কথা !  এতটা ভালোবাসা না থাকলে হয়তো রাঙাদা বলতে পারতো না  । আমি কি পেরেছিলাম তোমাকে ভালবাসতে ? জানিনা , বুঝতে পারছি না । আমাদের পত্রিকা ( এখন বাংলা কবিতার কাগজ) থেকে যখন শুধু তোমাকে নিয়ে সংখ্যা করা হবে বলে সম্পাদকআমাকেও কিছু লিখতে বলেছিল । আর আমি পারলাম না । প্রিয় কবি , এটাই আমার ব্যর্থতা । তুমি যখন নীরবে চলে গেলে তখন আবার সেই সম্পাদকের অনুরোধে কলম ধরলাম দীর্ঘ ১০ বছর পর । ভাবী এখনও কি পারবো আমার সেই প্রথম দেখা মেজাজী মানুষটাকে খুঁজে বার করতে -  তোমাকে   মনে পড়ছে  অথচ  তোমার মুখটা নয় ।  কিংবা বলার কিছু নেই । সবাইতো বলেছে , আমি আর কেন নতুন করে কিছু বলব –  আর ছায়া নেই  দেখার কিছু নেই  আসলে –আমি প্রতিবাদ করতে পারিনা             আমি রাগ করতে পারিনা             আমি ঘেন্না করতে পারিনা             আমি সুখ বোঝাতে পারিনা             আমি দুঃখ বলতে পারিনা             আমি সত্যি কথা বলতে পারিনা             আমি মিথ্যে কথা বলতে চাইনা  \r\n  আমি কি কিছুই পারিনা ? শুধু বারবার পড়তে পড়তে “ প্রিয় কবি ” এটাকেই বেশি ভাবতে পারি। আমি কার কথা বলছি । অসংখ্য পাইপের মধ্যে থেকে একটাকে তুলে নিয়ে তার গন্ধ শুকি । এতো ব্রায়ার পাইপ ।  কিংবা মিড় , প্রবীরদার (রায়) জমে থাকা প্রচুর বইয়ের মধ্যে থেকে একটা চটি বইকে খুঁজে বার করেছিলাম ।এক সময় । আজো হাত বোলালে আমার জন্মের আগের গন্ধও পাই ।  শব্দকে জুড়ে জুড়ে বা ভেঙ্গে চুরে অগোছালো সংসার যেন কবির ঘর হয়ে ওঠে –  আমার  সারা  রাত  সারা  দিন        কাচের        ওপর   একা  শু  য়ে  থা  কা ।  সারারাত বৃষ্টিতে দাঁড়িয়েও কখনো তার ছলাৎছল –  সারারাত ছলাৎছল  ছলাৎছল– এভাবে কানে বেজে ওঠেনি আমার ।  কবি তুমিই তো আবার ভাবিয়েছিলে –ঘুমোলেও জাগলেও বৃষ্টি সারারাত  বেঁচে থাকতেই হবে  যতদিন না সেই কবিতাটি   লেখা হয়ে ওঠে !  \r\n  বেঁচে তো তুমি আছো । কারণ আমিতো সেই কবিতাটা এখনো লিখে উঠতে পারিনি । আবার কখনো হটাৎ হাঁটতে হাঁটতে বাড়ি না ফিরলেও , জানি একদিন ভোর হবে –  \r\n  আমরাও বাড়ি ফিরলুম না   হাঁটতে হাঁটতে ভাবলুম  টেবিলের ওপর খাবার ঠাণ্ডা হচ্ছে  পাইপের মধ্যে তামাক ভিজে যাচ্ছে  কেউ বারান্দার আলো জ্বেলে   ব্লাউজের ছিঁড়ে যাওয়া বোতাম খুঁজছে   আর আমরা হাঁটছি   আর হাঁটতে হাঁটতে ভোর হচ্ছে –",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:33:03+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "2661728904663373428",
      "title": "সত্যপ্রিয় মুখোপাধ্যায়",
      "content": "২৫-শে বৈশাখের আগেই কবি সজল বন্দ্যোপাধ্যায় চলে গেলেন  \r\n  \r\n  আর ক’দিন বাদেই ২৫-শে বৈশাখ। কবি সজল বন্দ্যোপাধ্যায়েরও জন্মদিন। অথচ ১৬-ই এপ্রিল,২০১৬ রাত সাড়ে এগারোটায় তিনি চলে গেলেন।সজল বন্দ্যোপাধ্যায় আমার প্রিয় কবি। আমার পরিচিত একজন।  কিন্তু তিনি যতোটা পরিচিত তার চেয়েও বড় একটা আত্মীয়তা যে তাঁর সঙ্গে আমার ছিল একথা বোধহয় সজলদাও জানতেন না। ‘বোধহয়’ কথাটা কেটেই দিতে চাই। অদৃশ্য এই আত্মীয়তার হদিশ তাঁর কাছে থাকবার কোনো সম্ভাবনা ছিল না। এই প্রসঙ্গে সব শেষে বলবো।             বরং বলি আমি এই মানুষটিকে দূর থেকে কয়েকবার দেখে ছিলাম। জানতাম কিন্তু চেনা ঘটেনি। সে আমার ছাত্রবেলা। তাঁর কবিতা অবশ্যই পড়েছি। এবং কোনো কবির কবিতা বই কিনে না পড়লে, ওঁকে পড়া হয়েছে এমন বোধ আমার কিছুতেই জাগতে চায় না। কেমন মন ম্যাজ ম্যাজ করে। সুতরাং তাঁর একাধিক বই কিনেই পড়েছিলাম। ‘ভ্রমণ’ নামে একটি বই জলপাইগুড়ি থাকাকালীন উপহার পেয়েছিলাম, এমনও আবছা মনে পড়ছে। তবে তাঁর সঙ্গে আমার প্রথম আলাপ ট্রেনে। সজলদা সস্ত্রীক আর একজন কমবয়সী ফুলপ্যান্ট আর শার্ট পরা ভদ্রমহিলার সঙ্গে, দার্জিলিং অঞ্চল ঘুরে কলকাতা ফিরছিলেন, দার্জিলিং মেলে। আমি তখন অধ্যাপনাসূত্রে জলপাইগুড়ি। আমিও ফিরছি কলকাতায়। একই জায়গায় আমাদের বার্থ পড়েছিল। কতো আলাপ। কতো গল্পগুজব। পাহাড়ে বসে তিনি যে সব কবিতা লিখেছিলেন, তাও আমাকে পড়ে শুনিয়েছিলেন ট্রেনের কামরায়। কী অপূর্ব সেই অনুভূতি। ভাবলেই চোখের সামনে ট্রেনের কামরাটা জীবন্ত হয়ে উঠছে।            এ সব অনেক কাল আগের কথা। তখন দূর পাল্লার ট্রেনে সিগারেট খাওয়া চলতো। আর ঐ যে ফুল প্যান্ট আর শার্ট পরা যুবতীর কথা বললাম—তখন মেয়েদের এই ধরনের পোশাক-আশাক পরবার ততোটা চল ছিল না। মেয়েদের মধ্যে সিগেরেটের প্রচলনও তখন কম ছিল। তাই ভদ্র মহিলাকে আমার বেশ মনে আছে। গম্ভীর প্রকৃতির ঐ মহিলা প্যাকেট বার করে ঘন-ঘন সিগারেট খাচ্ছিলেন। আমি আর সজলদাও ধূমপান করেছি, তবে তাঁর মতো নয়।            কবিতা বিষয়ে অনেক আলোচনার মধ্যে ভ্রমণ প্রসঙ্গ আসছিল।সজল বন্দ্যোপাধ্যায় মনে করতেন কবির জীবনে ভ্রমণের একটা উল্লেখযোগ্য ভূমিকা আছে। কিন্তু অনেক কবির একটা ট্র্যাজেডি এই যে তাঁরা সব সময় তাঁর মনের মত জীবনসঙ্গী খুঁজে পান না। স্বামী-স্ত্রী দুজনেই ভ্রমণ পছন্দ করছেন এমন অনেক সময় কবিদের জীবনে ঘটে না।            পরবর্তীকালে আমরা প্রতিবেশী হয়ে উঠি। গলফ গ্রীনে। কী মজার কথা, রাস্তায় দেখা ও কথাবার্তা হলেও আমরা কেউ কোনোদিন কারও ফ্ল্যাটে যাইনি। যাবো যাবো করেও যাওয়া হয়ে ওঠেনি আমার ক্ষেত্রে। আজ খারাপ লাগছে।  সজলদা আমাদের দার্জিলিং মেলের সেই সেশনটিকে বড় গুরুত্ব দিতেন। পরের দিকে তাঁর শরীর ভাল যাচ্ছিল না। দেখা হলেই বলতেন আর একটা বই-ই আমি শুধু বার করে যেতে চাই। এটাই হবে আমার শেষ কবিতার বই। আর বলতেন- কীভাবে সময় কেটে যায়! সেই দার্জিলিং মেলে আপনার সঙ্গে দেখা হওয়া- সে আপনার দুরন্ত যৌবনের দিন, আমি মাঝ-বয়সী। আজ আপনি মাঝ-বয়সী আর আমি প্রায়  শেষের মুখে। অথচ মনে হয়, এই সেদিন তো আপনার সঙ্গে প্রথম দেখা হয়েছিল!    এবার সজল দার সঙ্গে আত্মীয়তার কথাটা একটু খুলে বলি। তখন কলকাতা বিশ্ববিদ্যালয়ের বাংলা বিভাগে দাপিয়ে রাজত্ব করছি। একবার দল-বল নিয়ে গেলাম সেন্ট জেভিয়ার্স কলেজে, তাদের প্রতিযোগিতামূলক সাংস্কৃতিক অনুষ্ঠানে। বন্ধুদের চাপে নাম দিয়ে বসলাম ক্রিয়েটিভ রাইটিং প্রতিযোগিতায়। দেওয়ালে টাঙিয়ে দেওয়া হয়েছিল ধূসর বর্ণের মা ও ছেলের ছবি। সেটাই সেদিনের প্রতিযোগিতার বিষয়বস্তু। কানাঘুষো খবর পেয়েছিলাম, বিচারক থাকবেন, প্রখ্যাত কবি সজল বন্দ্যোপাধ্যায়। আমি ‘শ্রুতি’ আন্দলনের খবর রাখি। পরেশ মণ্ডলের ‘মান মন্দির’ বইটি পড়েছি মুগ্ধ হয়ে। সজল বন্দ্যোপাধ্যায় কবিতার সঙ্গেও আমার খুব ভাল যোগাযোগ ছিল। কাজেই বুদ্ধি খাটিয়ে তাঁদের টেকনিকে একটি কবিতা লিখে সেদিন জমা দিয়ে ছিলাম। সে লেখার ছিরি দেখে পাশে বসে থাকা অন্য প্রতিযোগী বন্ধুরা বাঁকা চোখে তাকিয়ে ছিল। আমারও আশা ছিল না। কিন্তু চারদিক থেকে খবর আসতে শুরু করল আমি ক্রিয়েটিভ রাইটিং প্রতি্যোগিতায় প্রথম হয়েছি। পুরস্কার বড় কথা নয়, পুরস্কার আমার জুটতো। তবে তা বিতর্ক, বক্তৃতা, তাৎক্ষণিক বক্তৃতা ইত্যাদি বিষয়ে।   ক্রিয়েটিভ রাইটিং প্রতিযোগিতায় নতুন টেকনিকে কবিতা লিখে এই প্রথম হওয়া, কবি হিসেবে আমার আত্মবিশ্বাস অনেক বাড়িয়ে দিয়েছিল। বুঝেছিলাম কোনো আন্দোলনকে সঠিকভাবে অনুধাবন করতে পারলে সেই আন্দলনের প্রবক্তাদের কাছে গুরুত্ব অবশ্যই পাওয়া যাবে। কবি সজল বন্দ্যোপাধ্যায় আমার প্রথম যৌবনের স্পর্ধা ও আত্মবিশ্বাস বাড়িয়ে দিয়েছিলেন এমন তীব্র ভাবে যে তাঁকে আমি আত্মীয় ছাড়া আর কিছুই ভাবতে পারিনি কোনোদিন ।            আমি কখনো কোনো সাহিত্য আন্দোলনে সরাসরি যুক্ত হইনি। ভুল বললাম, একবার যুক্ত হয়েছিলাম, ‘দলিত সাহিত্য আন্দলনে’।প্রখ্যাত সাহিত্যিক কপিলকৃষ্ণ ঠাকুরের আহ্বানে। কিন্তু যে কোনো সাহিত্যিক আন্দোলনের খবর আমি নিতান্ত ছেলেবেলা থেকেই রাখতাম। এখনো রাখি। সাহিত্যে কোনো আন্দোলন হয় কি হয় না, এই তর্কের মধ্যে না গিয়েও বলবো এই সব আন্দোলন থেকে আমাদের কিছু অমূল্য প্রাপ্তি অবশ্যই ঘটে। কবিতার ক্ষেত্রে যা আমার ঘটেছিল শ্রুতি আন্দোলনের আঁচ লেগে, কবি সজল বন্দ্যোপাধ্যায়ের নেপথ্য অনুপ্রেরণায়। তাই আজ স্বীকার করবো তাঁর সঙ্গে আমার আত্মীয়তার শেকড় পোঁতা আছে আমার প্রথম যৌবনের মাটিতে।   প্রথম দিকে সজল বন্দ্যোপাধ্যায় ছাড়া শ্রুতি আন্দলনে যুক্ত কোনো কবিকে আমি প্রত্যক্ষভাবে চিনতাম না। আগে বলেছি, আবার বলবো, ‘মান মন্দির’ বাংলা সাহিত্যের একটি গুরুত্বপূর্ণ কবিতার বই। এইসব শ্রুতি কবিরা কথা বলবার একটা নতুন ভঙ্গি তৈরি করেছিলেন। শব্দের অপচয় কমিয়ে এনেছিলেন তাঁদের কবিতায়। অনেক ক্ষেত্রে কোনো বাক্য নয়, শুধুমাত্র কয়েকটি শব্দের ইঙ্গিতে অনেক বড় বার্তা ছড়িয়ে দিতে পারতেন এই কবিরা। পরে ফরাসী ভাষা চর্চা করতে গিয়ে দেখেছি কথা বলবার এই ভঙ্গি শ্রুতিকবিদের সম্পূর্ণ নিজের ছিল না। অ্যাপলেনিয়র, প্রেভর এঁরা অনেক আগেই এই কৌশল আয়ত্ত করেছিলেন। কিন্তু বাংলা কবিতার গতানুগতিক ধারায় এঁদের কথা বলবার ভঙ্গি আমার চমৎকার লেগেছিল। আমাকে বেশ টেনেছিল। এখনও টানে।             কবিতা লিখতে লিখতে এতোদূর চলে এলাম? প্রিয় কবি পরেশ মন্ডলের সঙ্গে একবার দেখা হল উত্তম দাশের ‘মহাদিগন্ত’ স্টলে, বই মেলায়! এক সময় পুষ্কর দাশগুপ্ত হয়ে ওঠেন আমার মধ্যরাতের বন্ধু। আমি তখন বালিগঞ্জে থাকি। আমার ঘরে রাত ১১টার পরে আড্ডা শুরু হত। কিন্তু... সজল বন্দ্যোপাধ্যায় আমার কাছে চিরকালই আলাদা একটি মানুষ। সম্পূর্ণ স্বতন্ত্র একটি ব্যাক্তিত্ব।  জানি সব চলে যাওয়ার মতো এ যাওয়াও গা-সওয়া হয়ে যাবে কিন্তু সজলদার মৃত্যুর খবর পেয়ে এখনো মনে হচ্ছে কি যেন একটা নেই-কে যেন একটা চলে গেল-তাকে আর ফিরে পাবো না কোনোদিন।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:32:54+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "8573872553010213158",
      "title": "কৌশিক চক্রবর্তী",
      "content": "বুকের মধ্যে ঘরবাড়ি        \r\n  \r\n  জন্মের মুহূর্তে  কালপুরুষ মন্ত্র উচ্চারণ করলেন –  পাণ্ডুলিপি হও –  \r\n  সেই থেকে ভালবাসার হরফ  ঘৃণার দাঁড়ি  খ্যাতির উদ্ধৃতি-চিহ্ন  অপমানের অর্ধ-ছেদ  \r\n  নিজেই অক্ষরে অক্ষরে ক্ষতবিক্ষত  একটা পাণ্ডুলিপি  আর শেষে একটা সই –  সজল বন্দ্যোপাধ্যায়                                   [একটি পাণ্ডুলিপি]  \r\n  আয়নার ভেতরে চিরচেনা অবয়ব দেখতে দেখতে, অনেকদিনের জমে থাকা সাদা-কালোয় হাত বোলাতে বোলাতে কি কবিতারা আসে? আত্মরতিতে মেতে ওঠা এই হননঋতুতে তবু কয়েকজন কি এখনও ঘুমোয় না এতটুকু? যে কারণে, অ্যাপার্টমেন্টের ছাদে আটকে থাকা চাঁদগুলো খসখসে। অতএব, বিশ্বাস করে নেওয়া যাক, এইসব চাঁদের শেকড়ে একধরনের স্ফটিক-প্রাসাদ। ব্রায়ার পাইপের হৃৎপিণ্ড থেকে এক রুপোলি চুলের সারেং সেখানে মুঠো মুঠো শব্দ ওড়ায়। ক্ষুধা-তৃষ্ণার আড়াল থেকে সময় কখনও তার নিজস্ব মেহন-মদির মোসাহেবি দিয়ে হ্যাঁ-হ্যাঁ-বলা সং সাজে। আর সেই ব্রায়ার পাইপ, একদিন যে কিনা ঝুলে থেকেছিল রাত্রির সন্ত্রস্ত নীলিমায়, লোলচর্ম নিগারের ঠোঁটে, ক্রমশ হাঁটতে থাকে, শব্দের দৃশ্য থেকে শ্রুতিতে।  \r\n  এই সব শব্দই আসলে বাক্যের বেদনাহীন কথা। যার রক্তের চূড়ান্ত নাটকীয়তা আমাদের বারংবার তছনছ করে। ব্রায়ার পাইপ ঠোঁটে, সেই রুপোলি চুলের সারেং - এক কবি, তখন বলে ওঠেন :  \r\n  বৃষ্টির মধ্যে  আমরা বাড়ি ফিরছিলুম  গতরাতের নেশা নিয়ে  আসছে কালের ঘুম নিয়ে  সাদা খরগোশ নিয়ে  লালঘোড়ার লাগাম হাতে নিয়ে –  বুকের মধ্যে যে যার ঘরবাড়ি নিয়ে  \r\n  হঠাৎ বিস্ফোরণ  পথ রইল না  \r\n  আমরাও বাড়ি ফিরলুম না  হাঁটতে হাঁটতে ভাবলুম  টেবিলের ওপর খাবার ঠাণ্ডা হচ্ছে  পাইপের মধ্যে তামাক ভিজে যাচ্ছে  কেউ বারান্দার আলো জ্ব্বেলে  ব্লাউজের ছিঁড়ে যাওয়া বোতামটা খুঁজছে  আর আমরা হাঁটছি  আর হাঁটতে হাঁটতে ভোর হচ্ছে              [হাঁটতে হাঁটতে ভোর]  \r\n  তাঁর স্বপ্নের উপকূলে তিনি হেঁটে গিয়েছিলেন পিকাসোর নীল জামা গায়ে। সেই যাত্রাপথের সূত্রে, একবার এক গদ্যে তিনি লিখেছিলেন :  \r\n  কবিতা যে শেষ পর্যন্ত একান্ত ব্যক্তিগত বোধ বা জৈবনিক অভিজ্ঞতা এবং তার শব্দময় প্রকাশের এক অনির্বচনীয় রসায়নের ফল, সে ব্যাপারে আমার কোনো দ্বিমত নেই। ... কবির স্বতন্ত্র কন্ঠস্বর, নিজস্ব ঘরানা, নিজের জগৎ নির্মাণ যে নিজস্ব ভঙ্গি নির্ভর – এ তো সর্বৈব সত্য। নিজস্ব বোধ সঞ্জাত শব্দ প্রয়োগে, ধ্বনিবোধে, সমাজবোধে, যোগাযোগ প্রক্রিয়ার অনির্বচনীয় রসায়নে কবিতা ‘কবিতা’ হয়ে ওঠে। কবি ও পাঠকের সঙ্গসেতু হয়ে ওঠে। শেষ পর্যন্ত শব্দের সেতু ধরেই কবি পাঠককে সঙ্গী হিসাবে পায়, এবং পাঠকও কবিকে সঙ্গী করে নেয়। কবিতার ইতিহাস বা চলমানতা শেষ পর্যন্ত আঙ্গিকের ইতিহাস হয়ে পড়ে। কবি ও পাঠকের সম্মিলনে কবিতাও তেমনি উৎসব – শব্দের উৎসব।            [শব্দের উৎসব]  \r\n  তাঁর পাণ্ডুরলিপিতে অথচ, লেগে ছিল ব্যক্তিগত ক্ষতের দাগ। কাছে দূরের আততায়ীরা তাঁকে বারংবার আহত করেছে। তাঁর কবিতা তাই হয়ে উঠেছে একজন ব্যক্তি মানুষের যন্ত্রণালিপির পাশাপাশি, অনেকজন একা মানুষের গানও। তাঁর কবিতা তাই শব্দের উৎসব হয়েও, নিছক লাইন ভাঙার, দৃশ্যকল্প রচনা করার, শব্দের জাগ্‌লারি করার মনোরম ক্রাফ্‌ট্‌ম্যানশিপ নয়। তাঁর কবিতায় নাটকীয়তা আছে, এবং তা চূড়ান্ত অভিঘাত তৈরি করার জন্যেই, নিছক আবেগজর্জর মেলোড্রামা সে কখনই নয়। চল্লিশের বাংলা কবিতায় রাজনৈতিক চেতনার যে ছায়া পড়েছিল স্বাভাবিক কারণেই, তাঁর পরবর্তী অধ্যায় যেন বা শুরু হল ষাট থেকে। পঞ্চাশের কবিতার যে প্রেম, বিপন্নতা, যুবকের আস্ফালন ছিল অধিকাংশ ক্ষেত্রেই ব্যক্তিকেন্দ্রিক, ষাটের দশকে হাংরি হোক বা শ্রুতি, তা হয়ে উঠল ম্যানিফেস্টোবিহীন অথচ সর্বজনীন মুখের আদল। তাই তাঁর ‘২৬শে জানুয়ারি, ১৯৮৫’ কবিতায় যখন ভারত-ভাগ্য-বিধাতার পাশাপাশি ‘একটা মিল খুঁজতে গিয়ে’ আমরা পড়ি এঁটো পাতা, অথবা যখন, জিরজিরে একটা হাত-এর পরবর্তী স্তবকে প্রতিধ্বনি ওঠে, ভাত ভাত ভাত, তখন আমাদের শিরদাঁড়া দিয়ে ঠাণ্ডা স্রোত নামে। আত্মধিক্কারের এক অবিন্যস্ত কান্নায় এক অপরিচিত কষ্ট আমাদের দম বন্ধ করে দেয়। আমরা টের পাই, সেই কবি, আর শুধুমাত্র শ্রুতি কবিতা আন্দোলনের ঘেরাটোপে বসে নেই, তিনি আসলে প্রবলভাবে রাজনৈতিক, সমকালীন সময়ের এক মুখ।   \r\n  শূন্যতার ভেতরে যে কী এক রহস্য লুকিয়ে আছে, তা কি কখনও তাঁর ধারনার বাইরে ছিল? দেখা না দেখার সমস্ত দূরত্ব লিখতে লিখতে আয়নার ফ্রিজিং পয়েন্টের দেশে তিনিও কি বারংবার নিজের সঙ্গে কথা বলেননি? আমরা দেখেছিলাম – জীবনানন্দ সভাগৃহে সেই সন্ধ্যায়, কেমন করে সেই কবির স্বতঃস্ফুর্ত সেন্স অফ হিউমার আর ব্যক্তিত্বের ঔজ্জ্বল্যে এক নিজস্ব বলয় নির্মিত হয়ে উঠছিল। আমাদের অনেকের ব্যক্তিগত দুঃখ, তাঁর কবিতার কোনো বই আমরা সংগ্রহ করে পড়তে পারিনি, অথচ, নানা সংকলনে ছড়িয়ে ছিটিয়ে থাকা তাঁর কবিতা নিয়েই তিনি আমাদের অন্যতম প্রিয় কবি। সেইসব হাতে গোনা মণিমুক্তো দিয়েই আমরা আমাদের ব্যক্তিগত প্রতিবেদন রচনা করেছি। আজ যদি, বিস্মৃতির অতলে হারিয়ে যাওয়ার আগে, একবার সেই সমস্ত কবিতাকে জড়ো করে প্রকাশ করার দাবী ওঠে, তা কি এক মহৎ কর্তব্যপালন হয়ে উঠবে না?  \r\n  আজ যখন আমাদের নাশকতার দেবদূতেরা প্রবলভাবে ঝাঁকুনি দেয় আমাদের, আর আমরা দেখতে পাই, সার্কাস এরিনায় খেলা দেখিয়ে চলা মাল্টিকালার ভাঁড়েদের হাততালি, তখন আচমকা যখন মুখের ওপর এসে পড়ে প্রিয় কোনো কবিতার ছায়া, তখন কি আরও একবার বিশ্বাস করতে ইচ্ছে করে না সেই অমোঘ বাক্যবন্ধকে, যে, কবিই সবচাইতে বড় প্রফেট?   \r\n  আসলে  ছোটঘরে থাকতে থাকতে  এমনই হয় –  \r\n  পাহাড়ের সামনে ভয় পাওয়া  নদীর সামনে কাঁপতে থাকা  প্রান্তরে দাঁড়ালে দিক-ভুল  \r\n  বাড়িয়ে দেওয়া হাত দেখলে অবিশ্বাস  ঠোঁট দেখলে চকচকে দাঁত  \r\n  ছোট্ট ঘরে থাকতে থাকতে  নিজে নিজের সঙ্গে  নিজে নিজের সঙ্গে                           [অভ্যাস]  \r\n  আবারও বলি, তাঁর কবিতা এই নিজে নিজের সঙ্গে থাকাটুকুই নয়। নয় কেবলমাত্র শব্দের নিঃসঙ্গ কারুকাজ, শোকপ্রস্তাব পাঠের আরামকেদারা। তার কবিতা বরং এক ক্যানভাস – যেখানে দৃশ্য এবং অ-দৃশ্য, গুণ এবং নির্গুণ, গম্য এবং অ-চলের কলমকারি। কেবল শব্দ দিয়ে তৈরি প্রাসাদের সিপিয়া-রং ফোটোগ্রাফে একদিন অন্যমনস্কতার পাতা ঝরে যায়। কথার বাগানে সেদিন উড়তে থাকে জনহীন সৈকতে পড়ে থাকা সিগারেটের ছাই। কিন্তু তাঁর কবিতা তো ভরপুর জীবনের আদর। তাই সেখানে জলবিন্দু চুঁইয়ে নামে। আত্মপ্রতিকৃতির ফুটপাথ রঙিন হয়ে ওঠে। আমরা তখন সেইসব সন্ধের নির্বাসনে একে একে খুলে ফেলি বর্মসজ্জা। আমাদের দিন ও মেঘের ছায়ায় একে একে নদীরাও জামা খোলে। জলের হাওয়া লেগে যায় পায়রাডানায়। আমাদের কাঁপতে থাকা সন্ধিপ্রস্তাবগুলোয় সেই সময়ে হাত রাখে কবিতা ডাকনামের এক পাখি।  \r\n  \r\n  পায়রার ডানায় সেই দিন এবং মেঘের ছায়া  ধানক্ষেতের আলের মত দীর্ঘ যার ওপর দুহাত  রক্ত নিয়ে বুকের মধ্যে সকলে একে একে রৌদ্র নদী  \r\n  মৌমাছির পায়ে নীল ফুলের ছাপ  দুটি মাছরাঙা ঠোঁটে রূপোর টুকরো  বাঁশের পাতায় জলের হাওয়া  দুটো হাত  দিনটা থিরতিরিয়ে কাঁপতে কাঁপতে  নৌকার মাস্তুলে আস্তে আস্তে  একটা সমস্ত রঙের পাখি                     [মুখোমুখি]  \r\n  তাঁর কবিতা এক সমাজবোধের মানচিত্র। এখানে গুহাপথে লুকিয়ে থাকে শ্বাপদেরা। যারা অতর্কিতে ঝাঁপায় ঘাড়ের ওপর। সেই গেরিলা যুদ্ধে, তাঁর কবিতা হয়ে ওঠে অস্ত্র। যত বেশি পৃথিবীর সঙ্গে আমাদের নীরবতা, যত বেশি আমাদের মগজে কার্ফিউ, তত বেশি করে কবিতারা এসে আমাদের হাজার হাজার ঘুমন্ত স্মৃতিকণা সূচবিদ্ধ করে।   \r\n  \r\n  \r\n  হাততালি দিতেই থেমে গেল। শরীরে অসংখ্য  চাঁদের ছায়া গান করতে করতে চাঁদের মধ্যে মিশে গেল।  খসখস পাতার শব্দ। আমি। হাওয়া পাতার ওপর  পা ফেলে চলেছে। তারপর পথটা আর দেখা গেল না।  খস্‌খস্‌ খস্‌খস্‌ পাতার শব্দ। ভিতরে যাও, ভিতরে যাও,  ভিতরে যাও। হাততালি দিতেও আমার বুকের ওপরে  বরফের মত ছোঁয়া। গান অন্ধকার টলটলে জল ফুল  পাহাড় মন্দির স্বপ্ন এবং আমার ঘুমে আমি  সকলের স্বপ্নের মধ্যে দেবতার মত হঠাৎ এসে দাঁড়ালাম।  সকলে চোখ বন্ধ করে দেখল আম তাদের মন্দিরের  ভেতরে চলে যেতে যেতে তাদের স্বপ্নে আমার স্বপ্নে                             [মন্দিরের মধ্যে]  \r\n  এই আপাত স্যুররিয়াল পৃথিবীতে এক অসম-যুদ্ধে আত্মলিখনটুকুই তখন হয়ে ওঠে প্রতিরোধপ্রস্তাবের একমাত্র খড়কুটো। এভাবেই আমাদের স্বপ্ন নির্মিত হয়। এভাবেই সজল বন্দ্যোপাধ্যায় স্বপ্ন নির্মাণ করেন।   \r\n  [এ লেখার শিরোনামের সূত্র কবি সজল বন্দ্যোপাধ্যায়ের এক কবিতা-পংক্তি]",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:32:41+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "2489277456424435141",
      "title": "উমাপদ কর",
      "content": "সজল বন্দোপাধ্যায়ঃ আমার মত করে দূরের ও কাছের  \r\n  যতদূর মনে পড়ে আমি কবি সজল বন্দোপাধ্যায়ের কবিতা প্রথম পড়ি অশোক চট্টোপাধ্যায় সম্পাদিত ‘ঈগল’ পত্রিকার কোনও একটি সংখ্যায় ১৯৭৯-৮০ সালে। রায়গঞ্জে থাকতাম তখন। ডাকে আসত পত্র-পত্রিকা। তখন জীবনানন্দ দাশের ঘোর এবং মহিমা অনেকটাই স্তিমিত হয়ে শক্তি শঙ্খ বিনয় উৎপল জাগ্রত আমার মধ্যে। সঙ্গে খোঁজ চলছে, অন্যরকম কিছু্র, নতুন কিছুর, চেষ্টা চলছে ভিন্ন স্বাদ ও পরিবেশনার পত্র-পত্রিকাগুলোর কাছে পৌঁছুনোর,  অবশ্যই ডাক ভরসায়। তখন মফস্বল বাদেও কলকাতার কিছু পত্র-পত্রিকায় (পূর্বোক্ত ‘ঈগল’, যজ্ঞেশ্বর রায় সম্পাদিত ‘চিল’, সুশীল রায় সম্পাদিত ‘ধ্রুপদী’, ডঃ শুদ্ধসত্ত্ব বসু সম্পাদিত ‘একক’, দেবকুমার বসু সম্পাদিত ‘সময়ানুগ’, উত্তম দাশ সম্পাদিত ‘মহাদিগন্ত’, তাপস সাহা সম্পাদিত ‘রবিবাসরীয় জনতা’, কেদার ভাদুড়ী জয়ৎ সেন সম্পাদিত ‘ব্যতিরেক’, শিশির ভট্টাচার্য সম্পাদিত ‘অন্যদিন’ ইত্যাদি) ডাক যোগাযোগে  আমার বেশ কিছু কবিতা ছাপা হত। একমাত্র দেবকুমার বসু ছাড়া কারো সঙ্গে পরিচয়ই ছিল না।  সেই সুবাদে ‘ঈগল’, ‘চিল’, ‘মহাদিগন্ত’, ‘সময়ানুগ’ এবং  অতীন্দ্রিয় পাঠক সম্পাদিত ‘অব্যয়’ ইত্যাদি পত্রিকায় কবি সজল বন্দোপাধ্যায়কে আমার সেই সময় সামান্য পড়া। সেই ২৩-২৪ বছর বয়সে ‘শ্রুতি’ আন্দোলনের নামটুকু ছাড়া ‘শ্রুতি’  নিয়ে তখনও আমি বিশেষ কিছুই জানি না। ষাটের দশকে কবিতা নিয়ে ভিন্ন ধরণের কাজ করতে চাওয়া এই কবির কবিতা আমি তার আগে পড়িনি। আমার কাছে কোনও বইও ছিল না , বা লাইব্রেরীতেও পাইনি। মনে পড়ে অনেক কিছু কথা। অগত্যা, ধুলো ঝেড়ে বার করা গেল সেই ‘ঈগল’ (তৃতীয় বর্ষ/ প্রথম-দ্বিতীয় যুগ্ম সংখ্যা, জ্যৈষ্ঠ ১৩৮৬/ মে ১৯৭৯)। আমার প্রথম পড়া সজল বন্দোপাধ্যায়ের কবিতা।  সজল বন্দোপাধ্যায়  পিকাসোর নীল জামা       অনেকবার  নিজের ছায়ায়  নীল আঙুল তুলে  চাঁদের ওপর মুকুট রেখে  মন্দির ছুঁয়ে  পাহাড় ডিঙিয়ে  নদী পেরিয়ে  পথ হারিয়ে  বুকের ওপর জলের ফোঁটায়  নীল আঙুল তুলে   অনেকবার নৌকোটাকে  ডাকতে ডাকতে  পার্ক স্ট্রীটের ভিড়ে  নাকতলায় ভরদুপুরে  নীল আগুনে  অনেকবার  আমার পাঞ্জাবীর মধ্যে  পিকাসোর নীল জামা     (বানান অপরিবর্তিত)।  \r\n  আজ আর মনে নেই কবিতাটি পড়ে আমার তখন ঠিক কী মনে হয়েছিল। কিন্তু এটা মনে আছে তাঁর কবিতা হন্ট করেছিল আমাকে। সেটি যে প্রথাগত কোনও কবিতা নয় তা জানান দেওয়া ছিল বর্ণে বর্ণে পঙক্তিতে পঙক্তিতে। ধরন গড়নও ছিল বেশ কিছু আলাদা। একটা আগ্রহ তৈরি করার পক্ষে তা ছিল যথেষ্ট। খোঁজের তাগিদ তৈরি করেছিল সেই কবিতা। ফলে সেইসময় তাঁর কবিতা পেলেই পড়তাম। এভাবেই কবিকে পাওয়া শুরু হয়েছিল আমার।  \r\n  ১৯৮৬-৮৭ সালে কলকাতা বই মেলা থেকে সজল বন্দোপাধ্যায়ের ‘ব্রায়ার পাইপ’ কাব্যগ্রন্থটি আমি সংগ্রহ করি, খুব সম্ভবত মহাদিগন্ত থেকে। ‘ব্রায়ার পাইপ’ বইটি আমার মধ্যে একটা আলোড়নের সৃষ্টি করেছিল, যদিও কীভাবে আলোড়িত উদ্দীপিত হয়েছিলাম তা মনে নেই আদৌ। এই সময় কালে  কবি উত্তম দাশ রচিত ‘হাংরি, শ্রুতি ও শাস্ত্রবিরোধী আন্দোলন’ বইটি আমার শ্রুতি আন্দোলন সম্পর্কে অজ্ঞতা অনেকটাই মুছে দেয়। এছাড়াও এ বিষয়ে বেশকিছু প্রবন্ধ নিবন্ধ আন্দোলন সম্পর্কে একটা সম্যক ধারনা তৈরি করে। স্বাভাবিকভাবেই সে সময় তাঁদের আন্দোলন ইসতেহারের প্রেক্ষিতে ‘ব্রায়ার পাইপ’ বইটিকে আবারও অবলোকন করার চেষ্টা করেছিলাম। কবি আমার কাছে আরেকটু স্বচ্ছতা নিয়ে প্রকাশ পেলেন।      ২০০২-০৩ সাল নাগাদ কলকাতায় কোনও একটি অনুষ্ঠানে আমি কবি সজল বন্দোপাধ্যায়কে প্রথম দেখি। এরমধ্যে অবশ্য কবির আরও দুটো কবিতার বই পড়ার (‘ভ্রমণ’, ‘পান্ডু(র) লিপি’) সুযোগ পাই। বেটেখাটো, লালচে সাদা সাহেব প্রায়, সবসময় হাসিমুখ। কী একটা আকর্ষণ থাকায় (কবি না কবিতার) নিজে থেকে আলাপ পরিচয় করতে অস্বস্তি অপারগতা থাকা সত্তেও অনুষ্ঠান শেষে পরিচিত হতে চাই জাস্ট দু-একটা কথায়। ২০০৬ সালে অতনুরা (বন্দোপাধ্যায়) ‘এখন’ এর তরফে ‘কবি সজল বন্দোপাধ্যায় সংখ্যা’ প্রকাশ করে। আবার তাঁকে ফিরে দেখা হয় আমার (যদিও আমার কোনও লেখা সেখানে ছিল না) পড়ার মাধ্যমে। ২০০৭ সালে জলপাইগুড়িতে এখন পত্রিকার উদ্যোগে কবিতা আড্ডায় আমি কবিকে ব্যাক্তিগতভাবে আরেকবার দেখার, দু-চারটে কথা বলা্র, কবিতা শোনার ও শোনানোর সু্যোগ পাই। মাত্র এই দুবারই। ২০১৪ সালে অর্পণ পাল সম্পাদিত ‘শ্রুতি সংকলন ২০১৪’ য় আরেকবার ঝালিয়ে নিই তাঁকে। স্বাভাবিকভাবেই দূরের কবিকে আমার জানার মাধ্যম তাঁর কবিতাই, আর বার বার সেটা রিন্যুয়াল হতে থাকে।       সময়কালের বিচারে আজ মনে হতে পারে ষাটের সাহিত্য আন্দোলন আলোড়নগুলি অনেকটা স্বাভাবিকই ছিল। নব্য স্বাধীনতা, দেশভাগের রেশ, বাংলায় মার্ক্সবাদী চিন্তা-চেতনার প্রসার, গ্রামে রুটি-রুজির সংকুলান কমে আসায় নগরজীবনের ওপর অতিরিক্ত চাপ, শিক্ষা প্রসারের তুলনায় কর্মসংস্থানের অভাব ইত্যাদি একদিকে যেমন সামাজিক অবস্থাটিকে নিয়ন্ত্রন করছিল অন্যদিকে শিল্প সাহিত্য সংস্কৃতিতে নব্য চিন্তার প্রয়াস, বিদেশী শিল্প সাহিত্যের (বিশেষত ইউরোপিয়) প্রভাব, আগেই শুরু হওয়া রবীন্দ্র পরিমন্ডল থেকে বেরিয়ে আসার তাগিদ, এমনকি জীবনানন্দ দাশের অনুকরণ, প্রভাব ও এক্সটেনশনের উর্ধ্বে ওঠার  লক্ষ্য সাহিত্যের বাতাবরণটিকে নিয়ন্ত্রণ করতে থাকে। কবিতার ক্ষেত্রে রবীন্দ্র বিরোধিতার নামে রবীন্দ্রনাথ থেকে দু-কদম বাইরে না যেতে পারা, জীবনানন্দের দুর্বার প্রভাবে অনেক নক্ষত্রের কবিতা অভিসার বা তাকে অস্বীকার করেও প্রকৃত অর্থে তাকেই জড়িয়ে ধরা, বিশেষ বাঁক না-খাওয়া পঞ্চাশের দশক, এবং সর্বোপরী বিশ্ব-অঙ্গনের নতুন নতুন আন্দোলন আলোড়নের উত্তাল ঢেউ-এ নিজেদের আন্দোলিত হয়ে পড়ার মধ্যে মুক্তি খোঁজার তাগিদ ও আনন্দ এই আন্দোলন আলোড়নগুলির রাস্তাকে মসৃণ করেছিল। এরই মধ্যে ‘শ্রুতি’ এক প্রয়াস, স্বল্পস্থায়ী, কিন্তু বেশ কিছুটা প্রভাব ফেলায় সক্ষম। আর এর সঙ্গেই আগাগোড়া জড়িয়ে থাকা কবি সজল বন্দোপাধ্যায়।  কী করতে চেয়েছিলেন তাঁরা? ইসতেহার ছিল। তবু শুনি খোদ কবির লেখা থেকে। কিছুটা মেলানোর চেষ্টা করি তাঁরই কবিতার সঙ্গে। বস্তুত তখনও একবার মেলানোয় বা অবলোকনে প্রয়াসি হয়েছিলাম।  আজ আবার নতুন করে। সময় যেমন বসে নেই, একই হয়ে নেই আমার চিন্তা-চেতনার পরিসর, এরই মধ্যে এই আন্দোলন নিয়ে জানার পরিধিও বেড়েছে, নিছক কৌতুহলের জায়গা নিয়েছে বিশ্লেষণ করে দেখার প্রবনতা, আর অনুভূতির সূক্ষ স্তরগুলো আরও ধারালো না ভোঁতা হয়েছে না-জেনে বা সংশয়ে থেকেও তারই ওপর দায়-দায়িত্ব দেওয়ায় বিশ্বাস রাখা।    কবি সজল বন্দোপাধ্যায় ‘শ্রুতিঃ ফিরে দেখা’ নিবন্ধে আন্দোলনের ইতিবাচক ও নেতিবাচক দিকগুলোকে তুলে ধরেছেন। নেতিবাচকতায় মূলত সাংগঠনিক ও ব্যক্তিক দিকের কথাই আছে। ফলে কবিতা ও কবিতাভাবনার ওপরে মূলত জোর পড়েছে ইতিবাচকতায়। সেই জায়গাটা ধরেই কবিকে পাওয়া ব জানা যেতে পারে।   উনি লিখছেনঃ (সংক্ষিপ্ত আকারে)  ক) কবিতা অনুভবের নিছক ব্যাখ্যা বা বিবরণ নয়, বরং অনুভবের আবহ-প্রকাশ। বিবৃতিময়তা ও অতিকথন, ও পুনরাবৃত্তির দিকে বাংলা কবিতার বিশেষ ঝোঁক আছে। আমরা বিবৃতিকে পরিহার করতে চেয়েছি।  \r\n  খ) ...। আমরা কবিতায় রহস্যময়তার অতিরিক্ত একটি মাত্রা সচেতনভাবে যুক্ত করতে চেয়েছি।  \r\n  গ) কখনো কখনো সংলগ্ন বা অসংলগ্ন ছবির পর ছবি সাজিয়ে কবিতা নির্মাণ করতে চেয়েছি। ...  \r\n  ঘ) কোনো কোনো কবিতায় মন্দ্রময় উচ্চারণ-এর মাধ্যমে কবির আন্তর জগতের রহস্য স্পন্দিত হ’য়ে উঠেছে।  \r\n  ঙ) পরবর্তী কালের কিছু কিছু কবিতায় নির্মোহভাবে কিছু বিবৃতি সাজানো হয়েছে, অথচ কোথাও কাব্য করা হয় নি। ফলে গোটা আবহ থেকে কবির অনুভব উৎসারিত হয়েছে।  \r\n  চ) ...। প্রযুক্তিবিজ্ঞানের অগ্রগতির সঙ্গে সঙ্গে মুদ্রণ শিল্পেরও ক্রমোন্নতি ঘটেছে। আমরা তা কবিতায় কাজে লাগাতে চেয়েছি।  \r\n  ছ) কোথাও স্পেসের ব্যবহারে, কোথাও ছাপার টাইপের ব্যবহারে আমরা অনুভবের বহিরঙ্গ রূপ অভিনবভাবে ব্যক্ত করেছি।  \r\n  জ) পংক্তি বিন্যাসে আমরা সচেতনভাবে নতুনত্ব আনতে চেয়েছি। কাটা কাটা ছোট ছোট পংক্তি সাজিয়েছি। কখনো কখনো কি গদ্যের কি পদ্যের ভঙ্গীতে লেখা কবিতায় ছেদ-যতির অবলুপ্তি ঘটিয়ে নতুন আবেদন সৃষ্টি করতে চেয়েছি।  \r\n  ঝ) সবচেয়ে বড় কথা, আমরা বাংলা কবিতায় বিশেষভাবে পরিমিতিবোধের অনুশীলন করতে চেয়েছি।  \r\n  ঞ) ফলে, তলেতলে ভাবালুতা (...) বর্জন করে কবিতায় কাঠিন্য বা ঘনত্ব আনতে চেয়েছি।  \r\n  ট) আলংকারিতা, বিশেষণের যথেচ্ছ প্রয়োগ – এসব ব্যাপারেও সুসংযমী হতে চেয়েছি।  \r\n  ঠ) আমরা বিশ্বাস করেছি, কবিতা ভাবের ঘোরে বা আবেগের আতিশয্যে লেখা হয় না, কবিতা সংযমী সাধনার ফল।  \r\n  ড) ঐতিহ্যকে স্বীকার করেও আমরা সুপরিকল্পিতভাবে গতানুগতিকতার বাইরে যেতে চেয়েছি।  \r\n  তো এইরকম কিছু চিন্তাভাবনা গঠনগত কৌশল প্রকরণ এবং আন্তরিক প্রয়াসের মাধ্যমে গতানুগতিকতার বাইরে যাওয়াই ‘শ্রুতি’র ফলশ্রুতি। আজ, একটি শব্দে একটি পঙক্তি গঠন, দুটি বা তিনটি বাছাই শব্দে পঙক্তির মিতকথন, অসমাপিকা ক্রিয়ায় গড়া বাক্যের ধ্বনিগত গুন, একটা চিত্রধর্মিতা ছড়িয়ে রাখার মাধ্যমে ‘পিকাসোর নীল জামা’ কবিতাটির গড়ন আমার মধ্যে সম্পূর্ণতা পায় এক আবিস্কারে—‘আমার পাঞ্জাবীর মধ্যে/ পিকাসোর নীল জামা’।  এবারে কবির একটি কবিতা ‘ব্রায়ার পাইপ’ থেকে।   ‘এসো/ ভাঁড়ারে চাল আছে গল্প করি/ এসো/ পরার কাপড় আছে গল্প করি/ এসো/ বাচ্চাদের দুধের বোতল সামনে রেখে/ গল্প করি/ তোমরা গল্প করতে করতে বলো/ বেঁচে আছি/ আমিও বলি/ বেঁচে আছি/ গল্পের মধ্যে বেঁচে থাকা/ বেঁচে থাকার গল্প’ (গল্পসল্প)।   কী করতে চান কবি? কী বলতে চান তিনি? কী তাঁর অভীপ্সা? কী ই বা উদ্দেশ্য? এসব প্রশ্নের উত্তরে এই কবিতার নান্দনিকতার দিকটি অবহেলিত হবে জেনেও একটু কাঁটাছেঁড়া করতেই হয় শুধু মিলিয়ে নেওয়ার উদ্দেশ্যে। তত্ত্ব আর তার প্রয়োগের রূপরেখাটির সংশ্লেষণ ঠিক কতটা! করতে তিনি চান কিছু। পঙক্তির বিন্যাসে ভিন্নতা, গদ্যের ছেদ-যতির অবলুপ্তি, অলংকার বিশেষণ ইত্যাদি ছাড়া, পরিমিতি সচেতনতা, কবিতা-রহস্যের ওপরেও বাচনভঙ্গীতে, বিশেষত পুনরাবৃত্তির কৌশলে রহস্যের অতিরিক্ত মাত্রা যোগ, এসবের মাধ্যমে সুপরিকল্পিতভাবে প্রচলিত গতানুগতিকতার বাইরে বেরিয়ে যেতে চান। না, এই কবিতায় উনি কিছুই বলতে চান বলে আমার মনে হয় না। বক্তব্য কিছু নেই। আছে এক ধরণের চিত্রধর্মিতা। আছে রোম্যান্টিসিজমকে (যা সেই সময়ের কবিতার একটি বহুল প্রচলিত আবেদন) সমূলে আঘাত করা, এবং সেখান থেকে আকন্ঠ বেরিয়ে আসা। কোনও যৌন আবেদন বা বিকৃতি এতে নেই। বরং আছে কমিটমেন্টহীন সমাজ সম্পৃক্ততা। এসবই তাঁকে আলাদা করে আর আমার সঙ্গে তাঁর দূরত্ব কমায় প্রিয় হয়ে ওঠার মাধ্যমে।   ‘পান্ডু(র) লিপি’ বইটা থেকে একটা কবিতা বেছে নিয়ে উদ্ধৃত করা যাকঃ  একটি পান্ডুলিপি  \r\n  জন্মের মুহূর্তে  কালপুরুষ মন্ত্র উচ্চারণ করলেন –   পান্ডুলিপি হও –  \r\n  সেই থেকে ভালবাসার হরফ  ঘৃণার দাঁড়ি  খ্যাতির উদ্ধৃতি-চিহ্ন  অপমানের অর্ধ-ছেদ  \r\n  নিজেই অক্ষরে অক্ষরে ক্ষতবিক্ষত  একটা পান্ডুলিপি  আর শেষে একটা সই –  সজল বন্দোপাধ্যায়  \r\n  এখানে দেখি দর্শনের দিকে ঝোঁক। কিন্ত সে কোনও ভারবাহী গাধা নয়। দর্শন শেষাবধি কোনও মেসেজের উপস্থাপনা করেনি। লীন হয়ে থেকেছে কবিতার প্রাণ হয়ে। বিবৃতি আছে, কিন্তু তা এমন সাধারণ ও নগন্য করে নির্মোহভাবে শব্দে শব্দে বাঁধা যেন তা বিবৃতি নয়, স্রেফ অনুভবমালা। এছাড়া শৈলী। বলার ঢং। কী আমি বলবর চেয়েও কীভাবে বলবর প্রাধান্য। আমার মনে হয়েছে কোনও একসময় (প্রথমদিকে) আঙ্গিকের কারিগরিই হয়ত প্রাধান্য পেয়েছে বেশি। কিন্তু পরের দিকে কবিতায় ওতপ্রোত হয়েছে কবির ভাবনা প্রসূত দর্শন। এটা এক রূপান্তর।  তাহলে একবার ফিরে গিয়ে দেখা যাক আঙ্গিক প্রাধান্যের একটা কবিতা।  কারা কথা বলতে বলতে (অগ্রন্থিত নির্বাচিত কবিতা)                              স্থি  এবং দুচোখের মধ্যে                র         চেয়ার টেবিল বই       আমি                     হ              ঘর                               য়ে                   সা           শু        এ                   রা           য়ে        বং                   দি           আ        ন                   ন           ছি         ক্ষ                   ঃ           ঃ        ত্র                                         ঃ  কা     রা    বা    সে    ট্রা    মে    প    থে    কা    রা    পা     য়ে     র    শ    ব্দে    ক    থা    ব    ল    তে                      ব     ল     তে                    কবরের মধ্যে                           না  \r\n                           ভি                           ত                           রে   \r\n  এটি মুদ্রণশিল্পের অগ্রগতিকে কবিতার কাজে লাগানো। তাঁরই অগ্রজ কবি মণীন্দ্র গুপ্ত কীভাবে বিষয়টি বিশ্লেষণ করেছেন একবার দেখা যাক। “ ‘ষাটে’র কবিরাও পরীক্ষা-নিরীক্ষা করেছেন। পরেশ মন্ডল, সজল বন্দোপাধ্যায় প্রমুখ কবিরা টাইপোগ্রাফি ও মুদ্রণবিন্যাসের সাহায্যে কবিতার নতুন দৃষ্টিগ্রাহ্য রূপ এনে নতুন অনুষঙ্গ/ ব্যঞ্জনা ফোটাতে চেয়েছিলেন। এই অভিনব প্রক্রিয়া বাঙলা কবিতায় নতুন হলেও, এর পিছনে ছিলেন পশ্চিমী আপোলিনেয়ার, কামিংস্‌-ইত্যাদি। এঁদের অনুকরণের সার্থকতা এইটুকুই যে তা কবিতার দৃষ্টিগ্রাহ্য রূপের প্রয়োজনীয়তার দিকে বাঙালি কবিদের দৃষ্টি আকর্ষণ করেছিল।” হ্যাঁ শ্রুতির কবিদের মধ্যে বিশেষত কবি সজল বন্দোপাধ্যায় ও কবি পরেশ মন্ডল এই কাজটি করেছিলেন। তাঁরা নির্মাণ আঙ্গিকের মাধ্যমেও কবিতার প্রচল ধারাটিকে ভেঙে পাঠকের চোখে দেখার ভঙ্গিটিকে বদলে দিতে চেয়েছিলেন। কিছুটা সফলও হয়েছিলেন।  ঠিক বিপরীতেও তাঁর চলা আছে। সেখানে তিনি সাংগিতীক। শুনেছি খুব ভালো গাইতেন তিনি। তার রেশ হতেও পারে। সুরকে সহায় করা শব্দ নির্বাচনের ধ্বনি মাধুর্য্যটিকে প্রাধান্য দিয়ে। ভাবনাতেও ছিল। ‘মন্দ্রময় উচ্চারণ-এর মাধ্যমে কবির আন্তর জগতের রহস্য স্পন্দিত’ করে তোলা। ‘মিড়’ কাব্যগ্রন্থের ২০ নং কবিতাটি এই রকমঃ  সারাদিন  এস্রাজ বাঁধা –  সারারাত  তার ছিঁড়ে ফেলা   \r\n  এস্রাজ আছে বলেই সাংগিতীক নয়। ‘এস্রাজ বাঁধা’ এই মিত মন্দ্রময় উচ্চারণ। ‘সারাদিন’ শব্দটির ব্যাপ্তির মধ্যে ধ্বনিগত সুর। আর ‘সারারাত’ দিয়ে বিপরীত ব্যাপ্তির চিন্তনে সুরের খাদে নেমে আসা। শেষে ‘তার ছিঁড়ে ফেলা’র মত মন্দ্র উচ্চারণে বিষাদ যন্ত্রনা আকূতিকে না-উচ্চ স্বরে তীক্ষ্ণ অনুনাদ সৃষ্টি এক অসাধারণ সাংগিতীকির উদাহরণ হয়ে যায়। কবির নিজস্ব কথাকে বিশ্বাস করতে ইচ্ছে করে। ‘আমি বিশ্বাস করি কবিতায় এক ধরণের সাংগীতিক মন্ত্রময়তা রনিত হওয়া দরকার,...’।  \r\n  ‘ভ্রমণ’ কাব্যগ্রন্থের ‘ভ্রমণ’ কবিতাটির ছোট্ট একটা অংশ। টানা গদ্যে লেখা।  “তারপর ভোর হয়। সবাই জিজ্ঞেস করে – কখন এলে? কি ক’রে এলে? কোথায় ছিলে? প্রতিদিনের মত বলি – আমি তো আসি না। আমাকে নিয়ে আসে। আমি তো দরজা খুলি না। খুলে যায়। আমি কাউকেই কিছু বলি না। বলা হয়ে যায়।”  টানা গদ্যের অনেক কথার মধ্যেও পরিমিতি বোধ ঈর্ষনীয়। একটি শব্দও বাদ দেওয়া চলে না, এমনই ঘণ। ঘটনার পরম্পরা নয়, একটা আবহ সৃষ্টি আর তা থেকে কবিতার উৎসার। ঘটনার মধ্য থেকে উঠে আসা সংবাদ প্রবনতাকে বাতিল করার ক্ষমতা, খানিকটা নৈর্ব্যক্তিকতায় বাকিটা মিততায়। ভাবের ঘোর বা আবেগের আতিশয্য কিছুই এখানে নেই। এখানে কবিতা ‘সংযমী সাধনার ফল’।   \r\n  এ সবই তাঁর সিগনেচার, যা দিয়ে স্থান আর কালের দূরত্ব ঘুচিয়ে তাঁকে চেনা যায় আইডেন্টিফাই করা যায়। একটু হলেও আমার কাছে চলে আসেন। এ বিষয়ে খুব সচেতন ও সতর্ক ছিলেন তিনি। নিজে বিশ্বাস করতেন ও প্রবলভাবে চাইতেন, কবিতা পড়লেই যেন পাঠক বুঝতে পারেন তিনি সজল বন্দোপাধ্যায়ের কবিতা পড়ছেন। একজন পাঠক হিসেবে বলতে পারি, তিনি সফল হয়েছেন।  \r\n  সব শেষে আরেকটি কবিতা তুলে ধরি। প্রকাশিত হয়েছিল ‘বাংলা কবিতা উৎসব/ ডিসেম্বর-২০০৫’এ।  মিড়  ঃঃ সজল বন্দোপাধ্যায়  ১  তুমি আমার দিকে তাকাও না –   তুমি মোমবাতির দিকে তাকিয়ে দেখ –  তুমি আমার দিকে তাকাও না –  তুমি মোমের শিখার দিকে তাকিয়ে দেখ –  তুমি আমার দিকে তাকিও না –  তুমি বরং একদিন ছাইয়ের দিকে তাকিয়ে দেখবে।।    মৃত্যুচেতনার কত কবিতাই না পড়েছি। অনেক ভুলে গেছি। আবার অনেক কবিতা ভেতরে রয়েই গেছে। এই কবিতাটির স্থানও আমার ভেতরেই রইল। \r\n  যতদূর মনে পড়ে দিয়ে শুরু করেছিলাম। শেষ করতে চাই যতদূর বাংলা কবিতা পড়েছি অনুভব করেছি যুক্ত হয়ে পড়েছি তাতে অগ্রজ কবিদের মধ্যে অনেকের সঙ্গে আমার নৈকট্য আছে দুদিক থেকে। কাছের মানুষ, কাছের কবি। সু্যোগ থাকা সত্তেও কবি সজল বন্দোপাধ্যায় হয়ত মানুষ হিসেবে ছিলেন আমার যথেষ্ট দূরের কিন্তু কবি হিসেবে তিনি দূরের নন, বরং বেশ কাছের।   ",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:32:31+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "2369417803288918311",
      "title": "আনন্দ ঘোষ হাজরা",
      "content": "‘কিছু একটা ঘটবেই/ আজ কাল পরশু / কিংবা / কোনদিনও নয়।’  \r\n \r\n  এরপর নীরবতা।কিন্তু কোন ঋদ্ধ পাঠক যদি ‘থিওরি অফ প্রবাবেলিটি’র কথা ভাবতে শুরু করেন তাহলে কি অন্যায় করবেন?অথবা সেসব কিছু না ভাবলেও জীবনের অর্থহীনতা ও একঘেঁয়েমির কথা এবং মানুষের চালিকাশক্তি ‘ আশা/আকাঙ্খা’র কথাও ভাববেন।এইভাবে সজল উত্তরাধুনিক তত্ত্বের ‘ঘনবদ্ধতা’ ‘অনুসন্ধান’ ও ‘ তৃতীয় বিজ্ঞানদর্শণ’কে স্পর্শ করে যাচ্ছেন অথবা এসব কিছুই নয় হয়তো।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:32:07+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "382373864509244494",
      "title": "পুষ্কর দাশগুপ্ত",
      "content": "কিছুক্ষণ আগে পরপর দুজন পুরনো বন্ধু কলকাতা থেকে ফোন করল। প্রথমে সুপ্রিয় গুহ, তারপর রমানাথ রায়। ওরা জানাল, সজল বন্দ্যোপাধ্যায় আর নেই। শুনেছিলাম সজল অনেক দিন ধরে অসুস্থ। কিন্তু হঠাৎ এই মৃত্যুসংবাদ ! সজল চলে গেল! এলোমেলো স্মৃতি। কলেজ-জীবন থেকে সজল আমার বন্ধু। সজল, মনীশ, আমি। মনীশ কবিতা ছেড়ে বিপ্লবের রাজনীতিতে যোগ দিল। কবিতা সম্পর্কে সন্ধান আর চিন্তাভাবনার ভিত্তিতে সজল, পরেশ (মণ্ডল), মৃণাল (বসুচৌধুরি), তপনলাল (ধর) আর আমি, আমরা খুবই চটি একটা কবিতা-পত্রিকা প্রকাশ করলাম: এই পত্রিকাই \"শ্রুতি\"। না, \"শ্রুতি\" কোনো ইস্তাহার প্রকাশ করে শিল্প-আন্দোলন করেনি, \"শ্রুতি\" ছিল কবিতার আধার-আধেয় সম্পর্কে আমাদের নিরন্তর অন্বেষণ। এই আমরা-আমাদের মধ্যে একজন আজ চিরতরে চলে গেল।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:31:57+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "9210990316892336365",
      "title": "রিমি দে ",
      "content": "একটি নতমুখী ছায়া      \r\n  যদিও নামের  ভিতর থেকে অর্থ নিংড়ে কোন ব্যক্তি মানুষের মুখে ঢেলে একটু ঘেঁটে দিলে মানুষটির প্রতি কতটা সুবিচার করা হয় তা নিয়ে আমার সংশয় প্রবল    তবে এটা বলতেই পারি যে, সজলদার ভিতরকার অগ্নিময় চেহারা  বাইরের  নরমে এসে এমনভাবে হাত বাড়ায়, যেখানে  ভালবাসার হরফ, ঘৃণার দাড়ি,খ্যাতির উধৃতি-চিহ্ন আর অপমানের অর্ধ-ছেদ সজলদার অক্ষর বর্ণের সাথে মিলেমিশে একাকার হয়ে যায়।  একটি অসামান্য পান্ডুলিপি হয়ে ওঠেন সজল বন্দ্যোপাধ্যায়  স্বয়ং । এমনই কবি সজল। একটি আন্দোলনের শরিক হয়েও  বারবার নিজেই নিজের কাছে  অচেনা হয়ে পাঠককে উপহার দেন এক অনন্য সজল।                                      প্রশ্ন কুরে কুরে খায় প্রতি পলে, প্রতি পঙক্তিতে, প্রতি স্তবকে।সজলদার লেখা কবিতা পাঠ করলে এক অক্সিজেন আত্মীকরণ ঘটে । শুধু তাই নয়,জিজ্ঞাসাগুলো যেন পাঠকের একান্তের  হয়ে ওঠে।  একেবারেই উচ্চকিত নয় সজলদার কবিতা।কবিকণ্ঠ মাখনের ছুরি চালাতে জানে। অথচ কবিতার মগ্নতার তীক্ষ্ণতা আমাকে আরো নিমগ্ন  করে  ওঁর লেখায়। যিনি নিজেকে   এভাবে দেখতে পারেন,  “ একযুগ          আয়নার সামনে একটা পাথর”  \r\n  আমি বিস্ময় প্রকাশ করি নিজের কাছে ,পাঠকালীন আমার কাছে। ওঁর কবিতা লেখার ধরন সবার মত নয়। কবিতা তো নিজের সঙ্গে  বৈচিত্রময় নিজের কথা বলা। সজলের কনফেশনের ধরন ,সময়কে পদাঘাত করে কবিতাকে সময় এর উর্দ্ধে  নিয়ে যাওয়ার ভাষা সজলদাকে সকলের থেকে আলাদা করেছে।                               ছায়ার  পাশে আরেকটা  ছায়া  আমরা তিনজনে   একে অন্যকে ছুঁয়ে  হাঁটতে লাগলুম  \r\n  কেউ কোন কথা বলছেনা  কেউ কোন শব্দ করছেনা   এবং রাত বাড়ছে  \r\n  সকাল হতেই  কোথায় কার ছায়া  কেউ কোথাও নেই  শুধু একা একটা কষ্ট           কবিতাটি পড়ার পর আর কিছুই বলার থাকেনা। সব ই তো বলা হয়ে গেল!! নাকি যদি বলি ,কবিশুধু বলার ভাণ করলেন। বললেননা কিছুই।কুন্ডলী পাকানো ধোঁয়ার মরীচিকায় ছেড়ে দিলেন চোখ বন্ধ করে। আর পাঠক ছায়া হাতড়াতে হাতড়াতে ব্রেইল হাতড়াতে হাতড়াতে স্পর্শ এর তাড়নায় নতমুখী ছায়া ফেলছে নিজের ভিতর। এখানেই ভিন্নমুখ কবি  সজল বন্দ্যোপাধায় । ওঁর লেখাকে জানাই স্তব্ধতার ভালোবাসা।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:31:45+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "515052416055533645",
      "title": "দেবাশিস মুখোপাধ্যায়",
      "content": "সজল শ্রুতি  \r\n  কবি সজল বন্দ্যোপাধ্যায় , শ্রুতি আন্দোলনের অন্যতম প্রধান পুরোহিত ।ভালো ছাত্র ,ভালো শিক্ষক এবং ভালো কবি এই তিন বৈশিষ্ট্য তার মধ্যে ছিল । জন্ম ২৫ শে বৈশাখ ১৩৪৮, কলকাতার শ্যামবাজারে । কিন্তু আমরা আলোচনা করব কি করে সজল এক অন্য ধারার কবি হয়ে উঠেছিলেন । সজল বন্দ্যোপাধ্যায়ের কবিতার মনোযোগী পাঠে অনুভূত হয় অস্তিত্বের সঙ্কট ,নাগরিকতা , গীতিময়তা,লোককথার , রূপকথার ব্যবহার ।মহাদিগন্ত থেকে তার স্ব নির্বাচিত কবিতা রয়েছে । সজলের নির্বাচিত কবিতার প্রথম কবিতা 'সুরঙ্গমা' কে । লিরিক্যাল এই কবিতাটিতে আবেগ , আকুলতা,মুগ্ধতা উঠে এসেছে ।'....প্রেমের ভীরু কথার মত মেঘেরা থরোথরো । চেতনা কত নিকট ছিল , চেতনা সেতো ঘর ।শরীরে ছিল সুঠাম স্মৃতি তুণীরে ছিল শর ।'সাতের দশকের সেই উত্তাল , অস্তিত্বের সংকটময় দিনে তার কবিতা পরিবর্তিত রূপে এসেছে তার' ঘরসংসার ' কবিতায় \r\n \r\n   আমার \r\n সারা \r\n রাত\r\n সারা \r\n দিন\r\n       কাচের \r\n        ওপর \r\n   একা \r\n শু য়ে থা কা ।  \r\n  শ্রুতি আন্দোলনের মূল লক্ষ্য ছিল ভাষার চিত্রধর্মিতা এবং রহস্যলোকের ইঙ্গিতময়তা । তবে কবি সজল একটি আন্দোলনের সঙ্গে যুক্ত থেকেও নিভৃতে আবিষ্কার করতে চেয়েছেন নিজেকেই সময়ের গতানুগতিকতা থেকে মুক্তি দিতে চেয়েছেন বাংলা কবিতাকে।\r\n \r\n   সমস্ত কথার শেষে \r\n শেষ কথা\r\n পূব দিকে   দেয়াল \r\n পশ্চিমে      দেয়াল \r\n উত্তরে        দেয়াল \r\n দক্ষিণে       দেয়াল \r\n ( দেয়াল )  \r\n  জীবনকে বাদ দিয়ে কোনো কবিতা হতে পারে না । সমাজের concept পাল্টে গেলেও তাকে বাদ দিয়ে জীবনের পরিপূর্ণতা কোনো কবিই দেখতে পান নি ।কবি সজল বন্দ্যোপাধ্যায় তার উর্ধ্বে নন । যেমন ' পিকাসোর নীল জামা ' গ্রন্থে তিনি আবারও বলেছেন -'একটা পাঁচিল চাই ।স্পর্ধার চেয়েও ।চোখের ওপর বৃষ্টি পড়ছে যেন দেখতে না পায় ।বুকের ওপর লাল পাপড়ি ঝরে পড়ছে ,যেন কুড়িয়ে নিয়ে নিজের হাতে লাল না করে ।সকলে আসুক, দাঁড়িয়ে থাকুক ।পোষা বেড়ালের লোম সারা ঘরে ছড়িয়ে থাকুক ।গলার শব্দ যেন শুনতে না পায় ।গান বলে ভুল\r\n নাকরে।'\r\n \r\n   অনু কবিতা সেখানেও কবির অনায়াস দক্ষতা :-  আমি  ভেতরে \r\n ক'জন অন্ধ \r\n হাত বুলিয়ে বুলিয়ে \r\n ছবিটা \r\n দেখছে ।'  মীড় নামে তার অনুকবিতার গ্রন্থ থেকে দেখতে পাই অনুষঙ্গে ঝরে পড়ে দৃশ্য থেকে দৃশ্যান্তরের এক একটি নৈঃশব্দ , নীরবতা , সময় একটি প্রতীক , মায়াটান বাজতে থাকে বিষাদ হয়ে \r\n \r\n   \" শীতের গাছ \r\n একটি ইচ্ছে \r\n একটি সবুজ পাতা \"  \r\n  ___সজলের কবিতায় সঙ্গীত____\r\n \r\n   সজল গান ভালোবাসতেন এবং সঙ্গীত চর্চা করতেন । তাই অনিবার্যভাবেই সঙ্গীত চলে আসে তার কবিতায় । তার মিড় নামে যে অনুকবিতার সংকলন প্রকাশিত হয় ১৯৮১ তে সেখানে\r\n অন্তসংঘাতের এক ধ্বনিতরঙ্গের সন্ধান মেলে । রহস্যলোকের এক একটি মায়া জীবনের এক একটা পাড় ভাঙতে থাকে মিড় হয়ে অর্থাৎ সঙ্গীত তার সঙ্গ ছাড়ে না , আত্মার এক অমোঘ উচ্চারণ হয়ে দাঁড়ায় ।\r\n                    সারাদিন \r\n          এস্রাজ বাঁধা -\r\n          সারারাত \r\n          তার ছিঁড়ে ফেলা\r\n কিংবা   অন্য একটি কবিতায় তিনি লেখেন :-\r\n \r\n   ''এইমাত্র যে শব্দ / শব্দ নয় / একটু আগে যে পাখি / পাখি নয় / মুহূর্ত আগে যার চলে যাওয়া / ফিরে আসা নয় / ঘরের আয়তন ছোট হয়ে আসছে / বাইরেটা আরো ছোট '\r\n কোথায় যেন বিষাদ সঙ্গীত বাজতে থাকে ।   \r\n  মীড় কাব্যগ্রন্থের ৫৪ সংখ্যক কবিতায় ৪ টি দৃশ্যের সমহার জীবনের খন্ড খন্ড চিত্র পরিবেশিত করে :-\r\n রান্না ঘরে ধোঁয়া / বসার ঘরে মাকড়সার জাল / শোবার ঘরে ছেঁড়া মশারি / রাস্তায় ধুলোবালি  মানুষের ভিতরে না ঢুকলে এইরকম কবিতা লেখা অসম্ভব ।  \r\n  __সজলের কবিতায় ভ্রমণ ____  \r\n  সজলের কবিতায় ভ্রমণ এর আস্বাদ পাওয়া যায়।স্থবির লেখার সঙ্গে ক্রিয়েটিভ রাইটিং এর এখানেই পার্থক্য।কবির কবিতায় যে গতিময়তা আমরা লক্ষ্য করি তা তার সৃজনশীলতার দিক। সভ্যতার বিবর্তন , বিপ্লব পেরিয়ে মানুষ এ-ওয়ান গতিমাধ্যমে , পোস্ট মর্ডান তথ্যপ্রযুক্তিতে প্রবেশ করেছে । কিন্তু জীবন জুড়ে অথচ -র শেষ নেই ।\r\n \r\n      \" সেদিন \r\n     পাথরের অস্ত্র চেয়েছিলে \r\n     সেদিন আগুন চেয়েছিলে \r\n     আজ\r\n     টিভি ফ্রিজ উড়োজাহাজ \r\n     আজ\r\n     আনবিক পারমানবিক \r\n     অথচ তবুও \r\n     অথচ তবুও \r\n     অথচ তবুও   (অথচ )\r\n \r\n   সজলের কবিতায় বিভিন্ন রকম অন্বেষণ দেখা যায় , যা কি না নিজের মধ্যে নিজেকে খোঁজা \" গীর্জার ঘন্টা বাজলে নিজের মধ্যে সর্বস্বান্তের মত খুঁজে বেড়াই\" \r\n \r\n   বাতাসে জলের গন্ধ \r\n বালিতে নখ\r\n ঝিনুকে ঝিনুক খসে পড়ছে বাজুবন্ধ\r\n নিস্পলক \r\n যেখানে যাও যেখানে চাও \r\n যতটা দূর \r\n খোঁজো এবং হারাও এবং খুঁজেই পাও\r\n সমুদ্দুর \r\n \r\n   আমরা এভাবে সজলের কবিতায় ভ্রমণ করি আর এক অনন্য স্বাদে চোখ অভ্যস্ত হয়ে পড়ে। তার কবিতায় লক্ষ্য করি শব্দধ্বনির বিমূর্ত চিত্রায়ণ যা তাকে বিশিষ্ট করে তুলেছিল  \r\n  \"কলঘরে জল ঢালার শব্দ- \r\n তারপর \r\n বারান্দায় স্লিপারের শব্দ -\r\n তারপর \r\n শোবার ঘরে পাউডারের গন্ধ -\r\n আমার সিগারের গন্ধ ঢেকে দিচ্ছে -\r\n উঠোনে রঙীন শাড়ি শুকোচ্ছে \r\n ছুঁয়ে ছুঁয়ে বাইরের হাওয়া \r\n ভেতরে ঢুকছে - \"\r\n \r\n   ছেদচিহ্নহীন এই কবিতার ভঙ্গিতে রয়েছে পর্যবেক্ষণ ও জিজ্ঞাসা । এই জিজ্ঞাসার উচ্চারণে কবির জীবন্ত প্রত্যক্ষ উপস্থিতি টের পাওয়া যায় ।সজলের কবিতা পড়তে পড়তে আমরাও ভাবতে বসি \" কেন এসেছিলুম ? কেন ফিরে যাবার কথা ভাবছি ?   \r\n এইরকম ই প্রথাভাঙা নানা পরীক্ষা নিরীক্ষার মাধ্যম সজল বন্দ্যোপাধ্যায় বাংলা কবিতাকে একঘেয়েমি মুক্ত করতে চেয়েছিলেন । যদিও তরুণ প্রজন্মের কাছে তেমন ভাবে এখনও পৌঁছে যায় নি তার কবিতা কিন্তু তাকে form এর দিক থেকে অনেক তরুণ অনুসরণ করেন তাই বলি বারবার কবির মৃত্যু নেই ।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:31:32+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "1223557892059593807",
      "title": " রমিত দে",
      "content": "একটা অসনাক্ত আলো আর ব্রায়ার পাইপ হাতে নেওয়া লোকটাঃ সজল বন্দোপাধ্যায়                     \r\n  তারপর? সব কথা হয়ে যাওয়ার পরও কি কবির কাছে পড়ে থাকে এমনই কিছু প্রিয় “তারপর”!এমনই কিছু সুবোধিনী বুদ্ধশরীর যা তাকে পোড়ামাটি রঙে রাঙায়, প্রতিকৃতিতে গড়ে।পরিত্রান পেতে তো চাননা বরং এক স্নিগ্ধ সাফারিংসের দিকে তাঁর আস্বাদনের আঙুল তোলেন।আর সেই দৃশ্যের পারম্পর্য ডাকতেই কবি চলেন ‘অনু থেকে অনুপমে’,চলেন নিগুঢ়তমের দিকে,নিঃশব্দ নির্মাণের দিকে।আসলে কিছু বলার পর কিছু না-বলার একটা মোহ তো থাকবেই,তাই তো তিনি মধুরমধুরং থেকে অবলিক একটা কম্যুনিকেশন টেনে রাখেন আরও কিছু মাত্রাহীন মাপের দিকে, মৌনতার দিকে। প্রতিমূর্হুতে কবি চাইছেন তাঁর কন্ঠতটে অবিরাম অধিষ্ঠিত থাক একটা না বলা একটা না শোনার স্টিল লাইফ, একটা কায়ব্যুহরূপ। আর সৃষ্টির প্রেক্ষিতে এই সেই চির তৃষ্ণার্ত আরও একটা ‘তারপর’ ! প্রতি মূর্হুতেই কবি যেন সুস্পষ্ট সর্বাঙ্গীন থেকে জানলাটা আস্তে আস্তে হারিয়ে ফেলছেন অর্থহীনতার দিকে। প্রথার যৌথশালায় সচেতন মুখ ফুটে উঠলেই নিভিয়ে দিচ্ছেন অনুসরনপ্রিয়তার আলো। সজলও তো উঠে এলেন মধুরিপু থেকে মৌ-এ ধোওয়া এমনই অর্থবিমুক্ত বধির মেদুরের দিকে। কবিতার সেবাকে পুনর্বাসনের স্রোতে ভিজিয়ে দিলেন বাংলা কবিতার নতুন ট্যুরিস্ট। না, আর ঘুম নয়,বাংলা কবিতার প্রবীন খনিতে  বুকজোড়া নিঃশ্বাস যে নিতেই হবে,সজল বুঝেছিলেন, বুঝেছিলেন শব্দের মত দুর্লভ প্রজাতিকে বাঁচাবার একমাত্র উপায় বোধের নতুন এক জানলার স্থানাঙ্ক নির্নয় করা। স্বাধীন ভাষার খোঁজে বাংলা কবিতার মহাকাব্যিক মিথ ছিঁড়ে বারবার এই জানলাটার কাছেই আসতে চেয়েছিলেন সজল বন্দোপাধ্যায় ,আর এখানে দাঁড়িয়েই বারবার তাঁর প্রশ্ন ছিল- “জানলার পরেও কি কোন জানলা আছে? তাও কি বন্ধ! তাও কি খোলা যায় না! জানি না। জানলাটা বন্ধ আছে। খুলতে হবে। কে বলতে পারে বাইরে শিশির বাঁধানো উঠোনে নিজের হারানো মুখ পড়ে আছে কিনা। কিংবা হয়তো বা জানলাটা খুললেই দেখতে পাবো উপকূলে আমি দাঁড়িয়ে আছি আর প্রতিটা ঢেউয়ের চূড়োয় আমার নিজের মুখ, আকাশের চেয়েও নিঃশব্দ,জ্যোৎস্নার চেয়েও রূপালী,সমুদ্রের চেয়েও অস্থির আমার মুখ,আমার নিজের হারিয়ে যাওয়া মুখ।“—সজলের যাত্রাপথের বিরাট রহস্যে,তার খেলাঘরের অতি আশ্চর্য্যে,তাঁর গুপ্ত ভাঁজে ভাঁজে তাঁর গুহ্যভাষনে ঢুকে পড়া যাক ওই খোলা জানলাটা দিয়েই;কিন্তু কোন দিক দিয়ে ঢুকব এই মহৎ শূন্যস্থানে! প্রথাগত ছক সর্বস্বতাকে যে বারবার খুন করতে চেয়েছিলেন সজল; শব্দকে তার তালগোল পাকানো পিন্ড থেকে বারবার পরিণত করতে চেয়েছিলে সময়প্রকীর্ণ একটা শূন্যে। শিল্পের অধিকার প্রসঙ্গে অবনীন্দ্রনাথ বলেছিলেন-“শিল্পের অধিকার নিজেকে অর্জন করতে হয়। পুরুষানুক্রমে সঞ্চিত ধন যে আইনে আমাদের হয় তেমন করে শিল্প আমাদের হয় না। কেননা শিল্প হলো ‘নিয়তিকৃতনিয়মরহি্তা’;বিধাতার নিয়মের মধ্যেও ধরা দিতে চায় না সে। নিজের নিয়মে সে নিজে চলে, শিল্পীকেও চালায়, দায় ভাগের দোহাই তো তার কাছে খাটবে না ।“ হ্যাঁ,শিল্পধর্মের শরনার্থী হয়েও সজল বন্দোপাধ্যায় বারবার কালো রাবারে মুছে দিতে চেয়েছিলেন শিল্পীর গায়ে পক্ষাঘাতের মত লেগে থাকা শব্দের দায়ভারটুকু , মুছে দিতে চেয়েছিলেন শিল্পের প্রথাগত মূক বধির প্রতিমার শব, যেন প্রমাণ করতে চাইলেন একটা থাকা, একটা নিরন্তর সেজে ওঠা, একটানা অভ্যেস পেরিয়েও শব্দের মধ্যে পড়ে থাকে একটা আত্যন্তিক শূন্যতা,যে শূন্যতা চিনিয়ে দেবে চেনাশোনা বৃত্তের বাইরের অন্ধিসন্ধিটুকু।সবটুকু আবহাওয়া । শব্দের মধ্যে দিয়েই তাই সরে এলেন সন্তপর্ণে নির্জন স্থির নিশ্চুপ অস্পর্শের দিকে। ছোটোছোটো আইডেনটিটি মিসরিকোগনাইজডগুলোর মধ্যে দিয়ে ছোটো ছোটো মৌলিক তৃষ্ণার মধ্যে দিয়ে বারবার বাংলা কবিতার তথাকথিতকে অস্বীকার করাই ছিল সজলের রুবিক পৃথিবী। কবিতা কি? তার নাতিদীর্ঘ কোনো গাণিতিক মাপজোক তো কোনোকালেই ছিলনা, সময় ও সংস্থানের মধ্যে দিয়ে বহুস্বরিক ব্যক্তিপ্রতিবিম্বে ঠিক এটাই ছিল তাঁর ক্রমজিজ্ঞাসা। সজল বন্দোপাধ্যায় সেই  পর্যবেক্ষনের পাখি, যা বারবার উড়ে যেতে চেয়েছে নগ্নতা থেকে আরও এক গভীর নগ্নতায় , সীমারেখাকে সিগনিফাই না করে সীমারেখাকে এনকাউন্টার করেছেন । বাংলা কবিতার নির্দিষ্ট এলাকাতে দাঁড়িয়েও নিয়ত অন্বেষনেই সজল ছিল ভীষন ভাবে জ্যান্ত , বোধের কোনো নিশ্চিত টেক্সচারে স্বীকার্য হতে চাননি সেখানে, বারবার বলতে চেয়েছেন-“Before the cock crows twice, you will deny me three times” ।  \r\n  এখন প্রশ্ন হচ্ছে কোথা থেকে শুরু করব সজল বন্দোপাধ্যায়ের মত অনির্ধারিত সুরকে,শিল্পের হাটভাঙা শিল্পকে!আবার একটু অবন ঠাকুর প্রসঙ্গে আসি। দৃষ্টি ও সৃষ্টি প্রসংগে অবনীন্দ্রনাথকে যেখানে বলতে শোনা গেল-“লক্ষ্য করবার জন্যেই হল চোখ, শব্দ ধরবার জন্যেই হল কান, হাত পা রসনা সব কটাই হল রূপ রস স্পর্শ গন্ধ ধরে বিশ্বের চারিদিককে বুঝে নেবার জন্য” আর সেখানেই সজল বন্দোপাধ্যায়ের অভিজ্ঞতায় স্ফুট হল এক নতুন নির্মাণমহল -না থাকার একটা থাকা। -“ যা দেখিনি/তার  জন্য অন্ধ/…যা ছুঁইনি/ দুঃখ……যা বলিনি/বন্ধ ঘর…যা শুনিনি/কান ছিল না……যা লিখিনি/তার জন্য/মৃত্যু……”(অভিজ্ঞতা/ব্রায়ার পাইপ)। আসলে শব্দের জেগে থাকাটুকু সজলের ভাবনাবৃত্ত নয়,অক্ষরের মাঝেই অ্যালিয়েনেশন খুঁজেছেন ভাবদ্যোতকতায়,স্বরধ্বনির বৈপরীত্যে। ঠিক যেমন রক্ত ক্ষরণে ক্রমে ক্রমে শুকিয়ে জমাট হয়ে যাওয়া রক্তের নাম তাঁর কাছে হয়ে উঠেছে  স্মৃতি, একটা না থাকার ভেতরেই ক্রমাগত প্রাসঙ্গিক করে তুলেছেন একটা দ্বিতীয় থাকা, মাপতে মাপতে এসে পড়েছেন ভাবের ভেতরের অভাব অবধি ,ফলে এজাতীয় নিরীক্ষাকে কতটা তত্ত্বে যাবে কতটাই বা কথার পুঁজিতে তা জানা নেই , বরং নীরবতাতেই সে যেন নির্ধারিত , নিশ্চয়িত। কিন্তু এ সজল শ্রুতির ফসল। শ্রুতিপর্বের আগের সজল ছন্দে নির্বাসিত,অলংকার উপমায় সম্মোহিত, সেখানে পঞ্চাশের আশ্রয়মাস্তুল,ব্যকরণের অধীনতা আর মিল কবিতার সমমাত্রিক চরনের ব্যবহার, প্রথম কাব্যগ্রন্থ ‘তৃষ্ণা আমার তরী’ থেকে কিন্তু সজলের নিজস্ব কাব্যভাষা তৈরী হয়নি,বরং পঞ্চাশের রোমান্টিকতা বা দলবৃত্ত ছন্দের চপল প্রকরণেই কেটেছে কবির প্রথম প্রহরটুকু।সাথে সাথে টানা গদ্যের পংক্তিগুলি তাঁকে বারংবার আকর্ষণ করেছে ইমেজিস্ট নির্মিতির দিকে, সে সব গদ্যকবিতায় শব্দের চিহ্নায়িত প্রিন্সিপাল রয়েছে, প্রচেষ্টা রয়েছে কাব্যের সনাতনী প্রজাতিকে বাঁচিয়ে রাখার ;কিন্তু ভাঙ্গনের অনুমোদন সেভাবে নেই।তবে যাঁর প্রথম কবিতার বই ‘তৃষ্ণা আমার তরী’, প্রবাহমানতা নিয়েই যে তাঁর সহজাত উড়ান সেটাই স্বাভাবিক। আর তারই ফলশ্রুতি ১৯৬৬ এর ‘তৃষ্ণা আমার তরী” থেকে ১৯৮৬ এর “ভ্রমণ”-প্রায় তিন দশকে বয়ন থেকে ব্রহ্মরন্ধ অবধি কবিতার ছাই মেখে ঘুরে বেড়ানো সন্ন্যাসী সজল। তিনি ক্রমাগত উত্তোরিত হয়েছেন নিত্যশব্দময় কবিতার সামান্য প্রয়োজনীয়তা থেকে এক পেরিপ্যাটেটিক পিলগ্রিম হিসেবে ,উচ্চারনের গৃহলক্ষী ছেড়ে খুঁজে ফিরেছেন উৎকর্ষের গবেষককে। স্থবিরপ্রায় হলেও টানা গদ্যের ‘স্মৃতি’,’আলো নিভে গেলে’,’বয়া’,’চাঁদ সূর্য তারা চন্দ্রমল্লিকা’ বা ‘গীর্জের চূড়ো” কবিতাগুলি থেকেই উপলব্ধি করা যায় প্রথম বই থেকেই পুরোপুরি স্থায়ী হতে চাইছিলেননা সজল। তাঁর পথ যে আদতে ক্রমশ মিথ ভাঙার দিকে তাও উপলব্ধ হচ্ছিল । কেবলমাত্র প্রতীকের সনাক্তকরণের মধ্যে দিয়ে তো কবিসত্তার সম্পূর্ণতা সম্ভব নয়, প্রতীকের মধ্যে দিয়ে আদ্যন্তহীন পথটা ঠিক কোনদিকে ! কিভাবে ঢুকব সে পথে!  প্রথম বই থেকে এ প্রশ্নটাই সজল তুলে দিয়েছিলেন নিজের হাতে। আর মগজের এই ঝাঁকুনির ফলে তাঁর সমস্ত বলার মধ্যে সে সময়ও ছিল একটা প্যারালেল সাইলেন্স, আলো-অন্ধকার একই সাথে ওঠানামা করছে সেখানে, একই সাথে অনুগামী হচ্ছে একাধিক শূন্য।সেই প্রথম কবিতাকাহিনীতে ঢোকা যাক, ছেষট্টির সজলের পাঁজরে রাখা যাক একজন সামান্য পাঠকের হাত–  \r\n  “রক্ত ক্ষরণে ক্রমে ক্রমে রক্তটা শুকিয়ে জমাট হয়ে গেল । আহত লোকটা তার নাম দিল স্মৃতি।তারপর সারাক্ষন ধরে ঐ স্ম্রৃতির দিকে গভীর অভিনিবেশে চুপচাপ তাকিয়ে রইল।ওর রক্তের সঙ্গে ওর কি নিবিড় সম্পর্ক।আমি দেখলুম সারাক্ষন স্মৃতির দিকে তাকিয়ে থাকার জন্য লোকটাকে কেমন পাথরের মত দেখাচ্ছে।লোকটা যেন রক্তেরই মত জমাট হয়ে যাচ্ছে। আমার মনে হলো ঐ আহত লোকটার নামও স্মৃতি ।“-  \r\n  চক্ষুঃশ্রবা স্বপ্নের ভেতর লেখক যেন তখন থেকেই জেগে আছেন আত্মউচ্চারনের উতল অহং-নিয়ে, যা তাকে নিয়ে যাবে সম্পূর্ণতার দিকে , যা তাকে অন্যনির্ভর করবে ,কবিতার জমা জলে কিছুটা ঝুঁকে কেবল নাড়িয়ে যাচ্ছেন চিরন্তন স্পৃহা ,সন্তরণের স্পর্ধা, দরজার ভেতর খুলে দিচ্ছেন আর একটা দরজা আর একটা ছবি আরও এক চলমানতা। বিদিত থেকে অবিদিতের দিকে সজলের এই খিদেয় কেবলমাত্র ব্যক্তের কসমেটিক্স নয় বরং অব্যক্ত কণাদের ইঙ্গিত সে সময়  থেকেই পরিষ্কার হয়ে উঠছিল । \" ভেসে গেল বয়া…সাত রাত্রি সাত দিন মাছগুলি অন্বেষনে ঘুমালো না,আহার্যের কণাগুলি রয়ে গেল বঁড়শীর মুখে।“ -এমনই সব শব্দের পিপাসা এসে , শিল্পের বিচিত্র প্রসববেদনা এসে বারবার সজলকে ধরতে চেয়েছে, তাঁকে নিয়ে গেছে ‘উচ্চারিত দ্বিতীয়তার’ দিকে। ‘শ্রুতি’ ৭ম সংকলনে সজল বন্দোপাধ্যায় তাঁর নিরীক্ষায়নের উচ্চারণে বলেন-“ভাষা যে লৌকিক জগতের। অর্থের সীমায় সংকুচিত,আবদ্ধ। তথাকথিত বাস্তবের প্রয়োজনে বহু ব্যবহৃত।আত্মাবিষ্কার করতে করতে যখন সেই অভিজ্ঞতা লিখে রাখতে যাই,মনে হয় ঠিক বলা হল না।যা পবিত্র,আন্তরিক তা আন্তরিকতার আবরণেই নিজেকে ঘিরে রাখে,যা রহস্যময় তাকে রহস্যময়তার মধ্যে দিয়েই ব্যক্ত করতে হয়।আমার মধ্যে আছে অন্তহীন রহস্যের জগত।তাকে প্রকাশ করতে হলে তার উপযুক্ত ভাষা আমায় গড়ে নিতে হবে।লৌকিক ভাষাকে আমি কি করে অলৌকিকের পরিবাহক করে তুলব? লিখি, আবার পাল্টাই।বারবার মনে হয়, না, আমার রহস্য অভিজ্ঞতাকে ঠিক প্রকাশ করতে পারছি না।বোধহয়, Duende-র মত যাদুকরী শক্তির দাক্ষিন্য যদি পাই আমার জগতকে ঠিকভাবে ব্যক্ত করতে পারব। আমি তো লৌকিক জগতের রূপ ভাষায় ফোটাতে যাচ্ছি না।আমি সেই জগতকে রূপান্তরিত করে নিতান্তই আমার করে তুলছি।তারপর তাকে দেখে যে অভিজ্ঞতা, তার যে আবেদন আমি উপলব্ধি করছি তাকেই ভাষায় রূপ দিতে চাইছি।”  চোখে দেখা ছবি আঁকতে আঁকতে কখন যেন সজল বন্দোপাধ্যায় ছবির ভেতরই খুঁজে পেলেন নতুন এক বিরোধাভাসের চিত্র। সে দেখা আত্মাবিষ্কার।অনিঃশেষ নতুনের দেখা।১৯৬৬ তে প্রথম বই ‘তৃষ্ণা আমার তরী; তারপর দীর্ঘ এগারো বছর পরে বেরোলো ‘স্বপ্ন উপকূলে(১৯৭৭)’। একে একে ‘পিকাসোর নীল জামা(১৯৭৯)’,‘মিড়(১৯৮১)’,’ব্রায়ার-পাইপ(১৯৮৪)’,বা ‘ভ্রমন(১৯৮৬)’-একধরনের ট্যানজিবেল ডিল্লেমাই সজল বন্দোপাধ্যায়কে দিয়ে ক্রমাগত লিখিয়ে নিল এক থেকে অন্যতর। দীর্ঘ এগারো বছর ধরে আমরা সজল বন্দোপাধ্যায়ের কবিতার বিশ্লেষণ করলেই দেখব শব্দের বিশ্বাস থেকে বিস্ময় –কীভাবে নির্যাস হয়ে উঠেছে তাঁর কবিতায়। এগারো বছর জুয়াঘরের পেছনে ছিলেন সজল,যেন নিজেকে রিলেট করতে চাইছিলেন, চেতন অবচেতনের মাঝে সেলফ ডিকনস্ট্রাকশন করতে চাইছিলেন, আর তাই তাঁর কবিতার গাঢ় ভাষা হয়ে উঠেছে ধীরে ধীরে।   \r\n  \r\n  একজন কবির অগ্রন্থিত সফরের মধ্যেই তার মনস্তত্ত্বের উন্মোচন। অর্থাৎ কবিতার হাত ধরে জীবনের মধ্যে দিয়ে যে ক্যালিগ্রাফিক জার্নি তাই ছিল সজলের কবিতা। নবীন কবিকে লেখা চিঠিতে রাইনের মারিয়া রিলকে যখন বলেন-“There is only one thing you should do. Go into yourself. Find out the reason that commands you to write; see whether it has spread its roots into the very depths of your heart; confess to yourself whether you would have to die if you were forbidden to write. নিজের জীবনকে কবিতার জন্য তৈরি করো। জীবনের প্রতিটা মূহূর্তকে উৎসর্গ করো।নগণ্য থেকে নগণ্যতম সময়গুলোও সাক্ষী থাকুক তোমার তীব্র অন্তর্দহনের।হ্যাঁ,এগারো বছর ধরে নিজেকে এভাবেই  জারিত করেছেন সজল, মুখোমুখি হয়েছেন ভিতর ভাষ্যের সামনে। নতুনভাবে বলার চেষ্টা করেছেন।শব্দের নশ্বরতাকে এনকাউন্টার করেছেন,খুঁজেছেন দুটো ফাঁকের মাঝখানে আর একটা কিছু, একটা নেসেন্ট ভ্যালুকে।আপোষহীন প্রচারবিমুখ সজল বন্দোপাধ্যায়কে আমরা আজন্ম ভিক্ষুক থাকতে দেখি শব্দের অনাথপিন্ডদের কাছে। ব্যক্তিগত শৈলীতে সজলের কাছে বিটউইন দ্য অ্যাপিয়ারেন্সই ছিল কবিতার কাঙ্খিত ক্ষেত্রফল। কবিতাকে করেছেন ওপেন ও আনরিড, অ্যালাইমেন্টকে ভেঙে দিয়েছেন শব্দ ও অক্ষরের মাঝে স্পেস দিয়ে।কিন্তু আঙ্গিক বিন্যাস দৃশ্যাবলী বা গন্তব্য প্রসঙ্গে আমরা পরে আসব,বরং দেখা যাক সেই শ্রুতিকে যা সজলকে করল সেতুভাসি,বিচ্ছিন্ন হওয়ার আগে এক নবীন বাগ্মীকে দিল অনুশীলনের উর্বর বাঙ্কার,যেখান থেকে একমাত্র প্রকৃত কবিই তাঁর শেকড়টিকে নামিয়ে দিতে পারেন কাহারবিহীন কল্পনাবীজ অবধি,সম্পাদনা করতে পারেন অন্তর্লীন জেগে থাকার। কবিতার পরিকল্পিত সংগঠনতন্ত্র থেকে একজাতীয় উইথড্রয়াল প্রসেসে সজলকে টেনে আনে শ্রুতি । কখন যেন কবিতার রুগ্ন বাড়ি থেকে সজলকে টেনে নিয়ে এসেছিল ভিক্ষুকের আবেদনে, তাঁর পাঠ হয়ে উঠছিল স্বতন্ত্র্য ।তাঁর ঘরকন্না ভাঙতে থাকে,আর সমবায় থেকে সংঘের থেকে এক অদ্ভুত ঘরছাড়া সজলকে আবিষ্কার করতে থাকি-  \r\n  “  এভাবেই       ঘরের মধ্যে ঘরের                জন্ম হয়-                      এভাবেই                           ঘরের মধ্যে ঘরছাড়া                                   থাকতে হয় ।“- (ঘরছাড়া/পান্ডুর লিপি)  \r\n  কবিতার চিরাচরিত অটুট ইউনিটগুলোকে সজল বন্দোপাধ্যায় উপেক্ষা করতে পেরেছেন শ্রুতি থেকেই, ক্যাটালিস্টের কাজ করেছে ষাটের ‘শ্রুতি’আন্দোলন যা তাকে চোখের বিকল্প দিয়েছে কিংবা বিকল্পের চোখ, যা দিয়ে বারবার সরে এসেছেন গোল পৃথিবী থেকে,বালি আর বুদবুদ থেকে,একটা অনিকেত স্যাংকচুয়ারী থেকে ,আসলে সজলের কাছে কবিতা ছিল একধরনের স্বয়ংক্রিয় প্রক্রিয়া , একটা বিপুল নতুনের ম্যানিফেস্টেশন;না, স্রেফ কোনো অপার্থিবের সুর নয় কোনো আঙ্গিকের অনুবাদ নয় ,সজলের সজলময়তা শব্দকে কেন্দ্র করেই শব্দের সীমান্ত পেরিয়ে যাওয়া। ষাটের দশক যখন পরিবর্তন চাইছে আধুনিক কবিতার আধুনিক সাহিত্যের ক্লান্তিকর একঘেয়েমির থেকে,দীর্ধদিন ধরে চলে আসা প্রাতিষ্ঠানিক ভাষার মিথ ভাঙতে চাইছেন কবি লেখকরা,ঠিক তখনই প্রথাগত প্রতিষ্ঠানের আধারকে আড়াআড়ি চেরাই করতে একে একে দেখা গেল হাংরী,থার্ড লিটেরেচার,শাস্ত্রবিরোধী,নিম সাহিত্য বা শ্রুতির মত ইস্তেহার ভিত্তিক আন্দোলনগুলো।নিমসাহিত্য, মুচলেকা বা ইস্তেহার আন্দোলন যেখানে প্রথা থেকে প্রকারন্তরে যেতে একে একে ফ্রেমকে অস্বীকারের প্রশ্ন তুলল, যেখানে অস্ত্রশস্ত্রে সজ্জিত হয়ে সৃজনের স্থবিরতাকে ভেঙে ফেলতে উদ্যোগী হল ষাটের প্রায় প্রতিটা আন্দোলন,সেখানেই সজল বন্ধোপাধ্যায়, পুষ্কর দাশগুপ্ত,পরেশ মন্ডল আর মৃণাল বসু চৌধুরির যৌথ উদ্যোগে ৬৫ এ ‘শ্রুতি’ ভাষাকে দিল এক নতুন মোড়, ভাষাকে মুক্তি দিল ভাষার জরুরী থেকে, ষাট দশকের সামাজিক অস্থিরতা কবিতায় না নিয়ে এসে রাজনৈতিক চেতনা বা প্রফেটিয় তত্ত্বকে শৈলী বা বাগবিধি না করে কবিতার ভাষায় প্রয়োগ হল ইঙ্গিতময় এক নতুনের ঘর,কর্ষনযোগ্য এক মোরামধ্বনি।এমনকি ‘স্বপ্ন উপকূলে’ এর মত কাব্যগ্রন্থ যা সত্তরের দশকের অস্থির সামাজিক সন্ধিক্ষনে রচিত সেখানেও তিনি সমাজসংস্কারকের মত আপাত সহজ উচ্চারণকে ক্ষতসত্রের ম্যানিফেস্টেশন করে তোলেননি বরং নতুন সংজ্ঞা সন্ধানে ব্যর্থ বিবর্ণতাকেই ডুবিয়ে দিয়েছেন কবিতার কুয়াশায়।‘সারারাত সারাদিন’ কবিতাতেই আমরা লক্ষ্য করতে পারি সত্তরের ভাষায় সজলের নিজস্ব ভৌগলিকতা।–                       “ সন্ধ্যা                       জানলা                       কিংবা                       কুকুর                       ঘর                       চিৎকার                       শুকনো পেঁয়াজ                       মুখ                       কাশির শব্দ  \r\n                       সারারাত রাতদিন                       সারারাত রাতদিন  \r\n                       চামড়ার গন্ধ                       চামড়ার গন্ধ                       চামড়ার গন্ধ’ “  \r\n  শ্রুতির মত নতুন কবিতা আন্দোলনে শব্দকে দেওয়া হল ছবিকে কথা বলানোর কাজ আর ছবিকে দেওয়া হল সংগীতের গ্র্যান্ডন্যারেটিভ। যার অনুরণন থেকেই উঠে এল অধিবাস্তবের সজল বহুস্বরের সজল রাইজোম্যাটিক সজল ।আর এই সজল অবশ্যই শ্রুতির ফসল। সজল বন্দোপাধ্যায় এবং ‘শ্রুতি’-যেন একে অপরের ধ্যান ও ধ্বনির ভেতর পাতা ওলটাচ্ছে।ষাটের সাহিত্য আন্দোলনগুলির অধিকাংশেরই লক্ষ ছিল স্বরলিপি ভুলতে বসা সাহিত্যের খাঁজে খাঁজে শব্দের প্রসব বেদনা ছড়িয়ে দেওয়া,শুভেচ্ছায় জ্বলে পোড়া নয় বরং প্রথাগত বাংলা সাহিত্যের প্রধান ধারার সবুজ কৌমার্যকে ভেঙে গুড়িয়ে দেওয়া,আর ঠিক এখানেই সাহিত্যের জবুথবু খন্ডকালে শ্রুতি কেবল চিৎকারসমগ্র নয়। শ্রুতির কবিদের লক্ষ্য বা আর্দশ কবিতাকে আঘাত করা নয় বরং কবিতাকে অব্যক্ত করা,কবিতার শরীর থেকে অসংলগ্ন করা নতুন সাংকেতিক ভাষা।পরেশ মন্ডল, পুষ্কর দাশগুপ্ত বা সজল বন্দোপাধ্যায় মৃণাল বসুচৌধুরী বা অনন্ত দাশ এই পাঁচ কবিদের যে মিলিত ব্রিকোলাজ যে অচিহ্নিত নতুনের খোঁজ, যে জিজ্ঞাসা আর যুক্তির মাধ্যমে এক অপরিকল্পন খেলায় মেতে ওঠা তার প্রস্তাবনায় ছিল কালচেতনায় লুকিয়ে থাকা কবিতার নিবিড় আত্মিক তৃষ্ণাই। সেখানে কোনো সামাজিকতার প্রকাশকে বা  জৈব আর্তনাদকে তাঁরা কবিতা বলে স্বীকার করেননি, তাঁদের কবিতার মূল প্রেক্ষিতই ছিল বাস্তবতা বিরোধী ও হেরমেটিক। শ্রুতির প্রথম সংকলনে পুষ্কর দাশগুপ্তের ‘কবিতা সম্পর্কে’ প্রবন্ধ থেকেই শ্রুতির আদর্শ ও অভিপ্রায় স্পষ্ট হতে থাকে- “ জৈব আর্তনাদ কিংবা সমাজ চিন্তার স্থান যেখানেই হোক কবিতায় নয়। কবিতা কবির উপলব্ধি বা আত্মিক অভিজ্ঞতার প্রকাশ। এই চৈতন্যময় অভিজ্ঞতাকে গভীরতর অর্থে স্বপ্ন বলা যায়। এখানে,ব্যক্তিগত উপলব্ধির আলো অন্ধকার উদ্যানে আমাদের ভালোবাসা,যন্ত্রনা,শোক,মৃত্যুচেতনা এবং বিস্ময় মিলে মিশে এক অপূর্ব রূপান্তরিত আকার লাভ করে।এবং সমস্ত খন্ড অনুভব ও বাস্তব তথ্যপুঞ্জ স্বপ্নের আয়ত্তে পূর্ণতার আধারে সমাহৃত হয়; চতুর্দিকের বিচিত্র এবং অস্থির ধ্বনিসমূহ ক্রমশ এক সুরসঙ্গতিতে আশ্রয় পায় । কবিতার লক্ষ্য সঙ্গতি। কবিতার অন্বিষ্ঠ গভীরতর সত্য বা বোধি। স্বপ্নদর্শী কবি তার সাধনায়, তার স্বপ্নে খন্ড খন্ড তথ্যের আবিলতা অতিক্রম করে সত্যকে(ট্রুথ) আবিষ্কার করে, উপলব্ধি করে।এবং কবিতায় সংকেতিত হয় কবির নিহিত যাত্রার ইতিবৃত্ত। শিল্পী বা কবির কাছে তার স্বপ্ন তথাকথিত বাস্তব ঘটনা বা বাস্তব সমস্যার চেয়েও সত্য(রিআল)।“ শ্রুতি এখন ইতিহাস,তাকে নিয়ে আলোচনা গবেষনা ইতিমধ্যে হয়েও গেছে বিস্তর কিন্তু এই আন্দোলনের নাম ‘শ্রুতি’ কেন সে প্রশ্নের উত্তর খুঁজলেই হয়ত আঙ্গিকগত দিক দিয়ে সজল বন্দোপাধ্যায়ের স্বতন্ত্রতা এবং কবিতার মধ্যে দিয়ে তাঁর আর্তি আকাঙ্খার মূর্হুতগুলোকে চেনা অধিকতর সহজ হয়ে ওঠে। শ্রুতি আন্দোলন প্রসঙ্গে প্রাবন্ধিক কবি উত্তম দাশের মতে-‘ মধূসূদনের মতো তৎসম ও যুক্তাক্ষর সমৃদ্ধ শব্দ ব্যবহারে(এই) ধ্বনি সম্পদের অন্বেষন নয়,কবিতায় ব্যবহৃত যে কোনো শব্দের মধ্যেই ধ্বনিসংগীতকে মেলে ধরার প্রবনতা থেক শ্রুতিপর্বে যে কাজটি কবিরা করতে চাইলেন সেটা হলো শব্দের চিত্রধর্মীতার সঙ্গে ধ্বনিসম্পদের সমাহার ঘটিয়ে ধ্বনির একটা চিত্ররূপ নির্মাণ করা” ।তার মানে সহজ কথায় শব্দ মধ্যবর্তী নীরবতাকে আরও বাড়িয়ে তোলা,ছবির যে রূপ তাকে পেরিয়ে ছবির যে ধ্বনিরূপ সেই পারমার্থিকতায় পৌঁছতে চাওয়া,ঠিক এখানে এসেই আমরা যেন এক নতুন সজলকে পাচ্ছি, নীরবতার এক বাঙ্ময় সিল্যুয়েট, যেখানে গানের -সুরের-তালের গুড হেলথের কাছে ক্রমশ কুকড়ে ছোটো হয়ে যাচ্ছে শব্দের শীর্ষনাম,কবিতার ক্ষেত্রে স্পেস নিয়ে আসছে দ্বিমাত্রিকতা, করমর্দন বাড়িয়ে দিচ্ছে  ছবি গানের মত আকরহীন যোগাযোগগুলি। শ্রুতি আন্দোলন তার সাময়িক পত্রিকার ১৪ টি সংখ্যার মধ্য দিয়ে  শেষ হয়ে যায়  ৭১ এ আর এই নিঃশব্দ ক্ষণিক ভাঙা আওয়াজের মধ্যেই রেখে যায় সজলের মত এক অসমাপ্ত সংগীত ,প্রলাপের বাইরে প্রতিষ্ঠানের কাঁচামাল, রেখে যায় জড় ব্যবস্থার সঙ্গে জীবনের যুদ্ধ,অবদমনের সঙ্গে আত্মপ্রকাশের যুদ্ধ, বদ্ধতার সঙ্গে বহমানতার , রুদ্ধতার সাথে মুক্তির। সাতাত্তরে দ্বিতীয় বই ‘স্বপ্নে উপকূলে’তেই আমরা সজলের ফিউশন সলিউশনের কাছকাছি পৌঁছে যাই, কেবল নাস্তি বা রিক্ততা নয় বরং ‘সার্বজনীন থেকে ব্যক্তিগত বা ব্যক্তিগত থেকে সার্বজনীন’ এমনই এক মৌলিক দ্বন্ধের কাছে ,  তবে  ১৯৬৫ তেই ‘শ্রুতির’ দ্বিতীয় সংখ্যায় ‘বয়া’ কবিতা থেকেই সজলের নৌকাগুলো কোয়া খুলতে খুলতে সমুদ্রের গল্প বলতে শুরু করে, এক বৃহত্তর হাঁটার তুন কেড়ে নেয় তাঁর জলভারে নত তৃষ্ণা। সে সময় থেকেই সজল বন্দোপাধ্যায় যেন চেষ্টা করে যাচ্ছিলেন এক অনন্য উচ্চতা থেকে জীবনকে দেখার, কবিতার সাথে ঠোকাঠুকি করেই কোথাও যেন ক্যানপির মত ছিদ্রময় পৃথিবীর ভেতর উঁকি দিচ্ছিলেন প্রাকৃত কাঠামোটি দেখার জন্য, বীজের প্রসবসমগ্রকে দেখবার জন্য। ‘বয়া ‘ কবিতা থেকেই সজল তাঁর সময়ের থেকে আরও কিছুটা এগিয়ে উদাহর্ন হয়ে রইলেন- “ভেসে গেছে বয়া। এরপর থেকে ছিন্নপালের টুকরোগুলি ভেসে উঠবে মরা মাছ হয়ে। ভয় দেখাবে সমস্ত মাছকে। ভগ্ন পাটাতনগুলি এক একটি তরনীর মত। নৌকাডুবি হবে বারবার ।”……  \r\n  শ্রুতির অষ্টম সংকলনে অথবা পঞ্চম সংকলনের শেষ পাতায় অস্বাক্ষরিত যে ইস্তেহার ,শ্রুতির মৌলিকতা প্রসঙ্গে যে ঘোষনাপত্র তা থেকে খুব সংক্ষেপে কবিতার চিরাচরিত মোহ ত্যাগ করার পক্ষে শ্রুতি আন্দোলনের প্রত্যয়গুলিকে সাজিয়ে নিলেই দেখা যাবে প্রথাকে বিচ্ছিন্ন করতেই আতসকাচ সাজিয়েছে শ্রুতি,কোনোরকম ব্যাখা বা বিধান বা প্রচারের দায়িত্বকে কবিতার হাতে দেওয়া হয়নি। দেওয়া হয়নি কোনো চিৎকার বা বিবৃতি। রাজনীতি প্ররোচিত সামাজিকতা বা ক্ষুৎকাতর যৌনকাতর জৈব মত্ততার স্থান আর যেখানেই থাকুক কবিতায় রাখা হয়নি। তার নটি সংখ্যায় বাংলা কবিতার পরিবর্তনে উল্লেখযোগ্য ভূমিকা নেওয়ার ক্ষেত্রে এই আঙ্গিকগুলিই এককথায় শ্রুতির আবহকে রচনা করে:-  \r\n  ক – ব্যবহারজীর্ণ অন্তঃসারশূণ্য ফর্মের পরিবর্তে কবিতার মুদ্রন বিন্যাসের আত্যন্তিক চর্চা   \r\n  খ –আধুনিক সাহিত্যে রং রেখা বা আলোর পরিসরই কেবল নয় তার ভেতর গীতলের অবরোহনও জরুরি।    গ-কোনরকম ব্যাখা, বিধান বা তত্ত্ব প্রচারের দায়িত্ব কবিতার নেই  \r\n  ঘ-   চিৎকার বা বিবৃতি। এর কোনোটাই কবিতা নয় ।   \r\n  ঙ - ব্যক্তির কল্পনাময় আন্তরিক অভিজ্ঞতা বা উপলব্ধির প্রকাশে ব্যক্তিত্বের পরিমন্ডল রচনাই কবিতা, তাই কবিতা হবে ব্যক্তিগত-মগ্ন এবং একান্তই অন্তর্মুখী  \r\n  চ- এছাড়া কবিতায় কোন একমুখী বক্তব্য বা একটি মাত্র বিষয় থাকে না, থাকে বহু অনুভবের মিলনে  জটিল উপলব্ধির আবহ  \r\n  ছ –বিবৃতিধর্মী জীর্ণ প্রকাশপদ্ধতি ত্যাগ করে সব সময়ই উপযুক্ত প্রকাশরীতি খুঁজতে হবে।  \r\n  জ-ছন্দ মিলের প্রয়োজনে কবিতার ভাষা নিয়ন্ত্রিত হবে না। স্বরভঙ্গির স্বাভাবিক স্পন্দনের ভিত্তিতে তৈরী হবে প্রত্যেক কবির নিজস্ব ছন্দ              ঝ-কবিতায় থাকবে না কোনো প্রথার শাসন, ছিন্ন করতে হবে সংস্কারের সমস্ত বন্ধন  \r\n  ঞ - আর চরিত্রের স্থবিরতার চেয়ে ব্যক্তিত্বের পরিবর্তনশীলতাই শ্রুতির লক্ষ্য।   \r\n  সমকালীনকে ভাঙতে শ্রুতির ভেতর সক্রিয়ভাবেই ছিল রেখা ও রঙের নিঃশব্দ বিপ্লব , একটা জিওমেট্রিকাল ইনটেরিয়র মডেল- পুরাতন ফ্রেমগুলোকে নতুন মুদ্রন বিন্যাসের হাতে তুলে দেওয়া, যেখানে বিশেষ ছক বা আকারে কবিতাকে বিন্যস্ত করে কবি তাঁর মানসিক অনুষঙ্গকে সংকেতিত করতে পারেন, কবিতার অর্ন্তমুখ দেহবোধকে অনুশাসিত করতে পারেন । প্রুনিং পোয়েম, প্যার্টান পোয়েম অথবা ফরাসী অটোমেটিক রাইটিং-বা কংক্রিট কবিতার মত দর্শনগুলো থেকেই শ্রুতির মীড় গমক। আপলেনিয়ার, কামিংস বা মার্লামেরা শব্দের সাথে ধ্বনির চিত্রময়তার যে এক্সপেরিমেন্টাল অ্যামালগেমেশন করেছিলেন, কিছুটা তার বয়নেই  কবিতাকে বাঁধা গতের ফর্মূলা থেকে  ,প্রত্যক্ষ অনুকরনের থেকে পরোক্ষ অনুরণনের দিকে নিঃশব্দ ভ্রমণ দেওয়াই ছিল শ্রুতির লক্ষ। শব্দের বর্ণপরিচয়ে একটা প্রতীকভাবনা খুঁজছিল,লেখনীর মৌলতায় দৃশ্যের ন্যুড ম্যুরাল খুঁজছিল, শব্দের জল কাদা ঘেঁটে এসে খুঁজছিল একটা মহার্ঘ্য জ্যামিতিক প্যার্টান আর এখানেই ছিল শব্দমধ্যবর্তী দৃশ্যমুক্তির এক চরম প্রিয়তা খুঁজে পাওয়া, মুদ্রণলিপির তাবৎ কৌশলের মধ্যে প্রায় অজ্ঞাত একটা গীতিময়তার জন্ম দেওয়ার সুযোগ ৷কবিতায় ভিস্যুয়াল ডোমিন্যান্সিকে আশ্রয় দিতে টাইপোগ্রাফিক নির্মাণের আদি উদাহরন ১৬৩৩ এর জর্জ হার্বাটের ‘ইস্টার উইংগস’ এ দেখা গেলেও ইওরোপীয় সাহিত্যে আপেলিনর বা কামিংসের কংক্রিট পোয়েট্রি  বা অলংকার বিন্যস্ত ফ্রেম পোয়েট্রিকেই শ্রুতির দৃশ্যকবিতার পথীকৃত বলা যেতে পারে ; ফরাসী কবিতার প্রতীকবাদের প্রতিধ্বনিকেই কোথাও শ্রুতির আয়না আলো ফেলে ফেলে দেখতে চেয়েছিল তার নিজস্ব আঙ্গিকে নিজস্ব উচ্চারনে আর তাই ফরাসী কবিতার নতুন মানসিকতা নতুন মাধ্যমের ব্যবহার বহুক্ষেত্রেই শ্রুতির সারাৎসারে পুনর্গঠিত হয়েছে, তার নিজস্ব নিয়মতন্ত্রের মধ্যে পরিশ্রুত হয়েছে। শ্রুতির দ্বিতীয় সংকলনে অন্যতম প্রবক্তা পুষ্কর দাশগুপ্ত তাঁর কবিতার আঙ্গিক/কবিতা সম্পর্কে নিবন্ধে লিখছেন-“কবিতার মুদ্রিত উপস্থাপনায় বিশেষ ধরনের দৃষ্টিগ্রাহ্যতা (visuality) সৃষ্টি জটিল আত্মিক অভিজ্ঞতার প্রকাশে কলাকৌশলের অঙ্গীভুত অন্যতম উপকরন হিসেবে প্রযুক্ত হবার উপযুক্ত।এ চিন্তা অভিনব কিছু নয়,তবে এ ব্যাপারে সংস্কৃত বা প্রাচীন ইউরোপীয় সাহিত্য থেকে উদাহরন অপ্রয়োজনীয়।আর সংস্কৃত অলংকারশাস্ত্রে স্বীকৃত কবিতার চিত্রবিন্যাস বা চিত্রঅলংকার নিতান্তই বৈচিত্র্য-সম্পাদক অলংকরন হিসেবে ব্যবহৃত হত। উপলব্ধির ব্যঞ্জনাময় প্রকাশের সঙ্গে তার যোগাযোগ ছিল না বলেই তা আমাদের কাছে গুরুত্বপূর্ণ নয়।আত্মস্থ কবিতার প্রকাশকলাই আমাদের প্রসঙ্গ।তাই আধুনিক কবিতার মুদ্রিত প্রকাশে দৃষ্টিগ্রাহ্যতা সৃষ্টি বা নতুন বিন্যাসের ব্যাপারে মালার্মে অ্যাপলিন্যার, মায়াকোভস্কি,কামিংস,অমিয় চক্রবর্তী প্রভৃতি কৃতকর্মা কবির প্রয়াস স্মরনীয়।এবং মুদ্রন বিন্যাসে দৃষ্টিগ্রাহ্যতা সৃষ্টি বাংলা কবিতায় চর্চার দ্বারা জীর্ণ হয়নি বলেই তা অকর্ষিত ভূমির মতোই সম্ভাবনাপূর্ণ।“এবং এ ধরনের নবপ্রকরনসন্ধানে পুষ্কর দাশগুপ্ত স্মরন করেছেন আর্তুর রাঁবোর সেই আশ্চর্য উক্তিও-“অজ্ঞাতের আবিষ্কার নতুন ফর্মের দাবী করে।“ শ্রুতির ইস্তেহার অনুযায়ী মুদ্রন বিন্যাসের নতুনত্বে পাঠের সময় কবিতা,পাঠকের চোখ ও কানে মিশে যায়,যে দৃশ্য তিনি কানে শুনছেন সেই দৃশ্যই চোখে দেখছেন, যা আদতে দৃশ্য ও ধ্বনি মধ্যবর্তী এক নবতর বাইনারী গড়ে তোলে।মাত্রাগত কাব্যিক বর্ণনাগুলো ভেঙে বাস্তব ও অবাস্তব সীমারেখা লুপ্ত করে দেয়।এই চিত্রিক বাচন আসলে এক ‘আকৃতিপ্রাপ্ত গদ্য’ বা ফরাসীতে যাকে বলা হত ‘ভের রোপালিক’,সেখানে নুন্যতম রেখাচিত্রের সাহায্যে সম্ভাবনাময় দৃশ্যলিপি তৈরী করাই নব নান্দনিকতার শর্ত। যদিও শ্রুতির অপর সহযোদ্ধা পুষ্কর দাশগুপ্ত পরেশ মন্ডল বা মৃণাল বসু চৌধুরীর মত দৃশ্যকবিতার নির্মান সজলের পরীক্ষানিরীক্ষায় অপেক্ষাকৃত কম লক্ষনীয় তবু কংক্রিট পোয়েট্রি বা সেপ পোয়েট্রি বা ভিস্যুয়াল পোয়েট্রিতে স্বাভাবিক সমর্থন লক্ষ্য করা যায় শ্রুতি বা তার পরবর্তী সজল বন্দোপাধ্যায়ের কিছু কবিতাতেও।তবে এর বাইরেও সজলের বিশেষ ধারার কবিতাগুলোর প্রতিস্রোতে রয়ে গেছে অভ্যাসিত ছবিতা। প্রকৃত অর্থে বিপ্লব বলার চেয়ে শ্রুতির ব্যকরনছিন্ন এই মুদ্রিত নির্মানগুলিকে বিবর্তনের আখ্যা দেওয়া যেতে পারে। ভাষাকে বর্জনপেক্ষা বহুদিনের গড়ে ওঠা ভাষাকাঠামোকে যেন বর্জনের অঙ্গীকার সেখানে। শব্দের অর্থকে ছবির ঠিকানা দেওয়ায় বা দৃশ্যের কাছে উৎসর্গীকৃত করায় বোধ কেবল বিস্ময়ে সীমাবদ্ধ রইল না বরং দৃশ্যানুষঙ্গ অবচেতনের সুরকেও দিল সচকিত বিশ্বাসের স্বর। শ্রুতির লক্ষ্য- আদর্শ- অভিপ্রায়েই ছিল সোচ্চার বিবৃতিধর্মীতা বর্জন এবং শব্দের চেয়েও শব্দের প্রতিবিম্বের রূপটিকে দৃষ্টিগ্রাহ্য করা অর্থাৎ শব্দ দিয়ে ছবি তৈরী আর ‘ত্রিতালী’ বা ‘ কারা কথা বলতে বলতে’ পারার মত কবিতায়  মূলত দৃশ্যের এই অনুরণনময়তাতে সজল বন্দোপাধ্যায়ও খুঁজেছেন কবিতার নতুন আয়তন। নেহাত দৃশ্যপাঠ নয়,সজলের কবিতায় দৃশ্য মধ্যবর্তী নিবিড় অজ্ঞাতে কিছুটা পর্যটন রাখা যাক, দেখা যাক একটা কবিতা কিভাবে একধরনের সংহত ছবির আধেয় হয়ে উঠছে সজলের কবিতায়-   \r\n  (কারা কথা বলতে বলতে/সজল বন্দোপাধ্যায়)  \r\n                               স্থি  এবং দুচোখের মধ্যে                      র                          চেয়ার টেবিল বই       আমি                                      হ                                    ঘর                         য়ে                       সা       শু       এ                                   রা     য়ে      বং                                                   দি       আ      ন  \r\n                       ন     ছি      ক্ষ                                       ত্র  \r\n  \r\n         কা        রা       বা       সে       ট্রা     মে       প      থে      কা      রা          পা        য়ে       র      শ      ব্দে      ক     থা       ব     ল    তে                  ব      ল     তে                    কবরের   মধ্যে                     না  \r\n                     ভি                     ত                      রে  \r\n  পুরো কবিতাটাই একটা কৌশলের খেলা, শব্দের অনেক আগেই যেন একটা গল্প একটা চিত্রনাট্য প্রিজার্ভ করে রাখা হয়েছে। একজন কবির টুপি থেকে শব্দের চোখ ধাঁধানো আলোয় বেরিয়ে আসছে একজন চিত্রশিল্পীর স্বাধীন টোপাজ;  একটা জড়ানো সংসার, যে বারবার চোখে মুখে বিস্ময়ের ছাপ নিয়ে বলে চলেছে  শব্দের তো কোনো অস্তিত্ব নেই সে মৃত কেবল ধারন করে আছে দৃশ্যের কিছু গেরস্থ হেঁশেল যার মাঝে মাঝে গৈরিক বসনপরা বোধের সংসারকাহিনী ঢুকে পড়ে কবিতাকে কেবল কিছু ভিস্যুয়াল স্টোরিলাইন দিচ্ছে। শব্দ তো কিছুই করে না সে কেবল ঠেলে দেয় কয়েকটা ফরমূলা ফ্রেমের দোকানপাটের দিকে ,ডায়লগ বা ধ্বনিপরিক্রমা নয় বরং গড়িয়ে দেয় কিছু কনসিকোয়েন্সেস কিছু পসিবিলিটিস কিছু অবয়বহীন আবহসংগীতের দিকে। আসলে সেক্ষেত্রে শব্দের কোনো ফোকাস নেই কেবল অ্যাপ্রেশিয়েসন আছে দৃশ্যের দাদাগিরির। আর ঠিক এখানে দাঁড়িয়েই সজল যেন কবিতাকে তুলে নিচ্ছেন ক্যানভাসের হাতে, ক্যামেরাকে তাক করছেন দৃশ্যের বেড়ে ওঠার দিকে, কয়েকটা গতিশীল ডায়ানামিক পয়েন্টের দিকে।সমস্ত কবিতাটিতেই বক্ষবন্ধনীহীন কিছু শব্দ কিছু বাক্যের মধ্যে লক্ষ্য করা যাচ্ছে অ্যানেক্সিটি অফ সেপারেশন,অথচ তারা বিচ্ছিন্ন হচ্ছে না । একে অপরকে শব্দের শাসন থেকে মুক্তি দিচ্ছে ছবির একটা সামগ্রিক আকুতির দিকে।একটা ইনটার্নাল মনোলোগ বা মেনালকোলিক সেন্সের মধ্যে দিয়ে যত্ন করে বাড়িয়ে দেওয়া দৃশ্যের সুঁড়িপথ, সে পথ একটা সামগ্রিক অনুপস্থিতিকে রচনা করে হেঁটে চলেছে , সে পথের ক্লান্তি নেই, কেবল আগন্তুকের মত পাঠককে নিয়ে ,থুড়ি ,ছবির দর্শককে নিয়ে একটা সম্পূর্ণ দৃশ্যের উত্তরাধিকার নিয়ে সজল বন্দোপাধ্যায়ের বিনীত অপেক্ষা; একটি কবিতাকে প্রকাশের জন্য কেবল শব্দের আর্তি নয় বরং প্রতিনিয়ত তার পুর্নবসতির খোঁজ করেছেন সজল, ব্রাশ স্টাকচার দিয়ে, তুলির অনিয়মিত টান দিয়ে ।একদিকে গভীরতাকে বোঝাতে ‘ভিতরে’ শব্দটিতে প্রয়োগ করেছেন ভার্টিকাল স্ট্রোক ঠিক তেমনি গতিকে বোঝাতে “বাসে ট্রামে পথে” বাক্যকে সাজিয়েছেন সমান্তরাল অঙ্গরাগে । আবার ‘আমি’ এবং ‘আমাকে’ ঘিরে আনুষঙ্গিক স্থবির ‘চেয়ার-টেবিল-বই-ঘর’ এর মত দায়বহনকারী মিথ্যে স্থাবরগুলির মাঝে ‘স্থির হয়ে’ বাক্যবন্ধটিকে ব্যবহার করেছেন পার্টিশন হিসেবে , যেন নিঃসঙ্গতার স্বনির্বাচিত একটা দেওয়াল সেখানে দাঁড়িয়েই পাঠককে চেনাচ্ছেন শূন্য থেকে শূন্য, চেনাচ্ছেন বোবা বাস্তবের শেষের সেই অন্ধ দেয়াল। এভাবেই সজলের কবিতায় শব্দের বাঁধারূপ নেই বরং তার তার দেহতত্ত্বকে দৃশ্যের সজীবতা দিয়ে একটু একটু করে ভরে দিলেন এক নতুন রসপাত্রে ,যেখানে রচয়িতার ভাবনার সাথে সাথে পাল্লা দিয়ে উড়ছে পাঠকের উচ্চতা, আর শব্দের বোধের,চরিত্রের সাথে সাথে পাঠক মিলিয়ে নিচ্ছেন এক কল্পিত অ্যানাটমি যা এতদিনকার বাঁধা ছাঁদ দিয়ে মেলানো যাচ্ছিলনা পুরোপুরি। উদয়নে বসে রবীন্দ্রনাথ বলেছিলেন- “ ছবি জিনিসটা হচ্ছে গিয়ে একটা ফর্মের হারমনি। রঙের হারমনির সমাবেশে একটা এক্সপ্রেশনকে রূপ দেওয়া। তার ধারা বা বাইরের রূপ আলাদা হোক না কেন মূলত তারা একই। মানুষের প্রত্যেকেরই ইনডিভিজুয়াল একটা স্বাতন্ত্র্য আছে। প্রত্যেকেই আলদাভাবে দেখছি,বিভিন্নরূপে তার প্রকাশ করছি।কিন্তু সেইটে বড় কথা নয়, বড় কথা হচ্ছে সেই বিভিন্ন ভঙ্গীর ভেতর দিয়ে বিভিন্ন ভাষার ভেতর দিয়ে যে আবেদন ফুটিয়ে তোলে,সেখানেই হলো সর্বজনীনতা।“ সজল বন্দোপাধ্যায়ের দৃশ্যকবিতায় ভাষাও এভাবে এক সর্বজনীন বোধকে লোকেট করতে পারে, একটা প্রকান্ড ছবিকে এঁকে দিতে পারে কত সহজ়ে কেবল অক্ষরের সাক্ষাতকারে আঙ্গিকের সান্নিধ্যে।‘কারা কথা বলতে বলতে ‘ কবিতাতেও শব্দের ডিসর্টশনগুলোয় যে গভীর চোরাটান তাতে  টেক্সচারের মধ্যে দিয়ে সফলভাবে দুলিয়ে দেওয়া হয়েছে দুকূলবিস্তীর্ণ একটা দিগন্তময় থাকা একইসাথে চিরদিনের একটা অনতিক্রম না থাকা। একটা অন্ধকার প্রেক্ষাগৃহে এক টুকরো ক্যানভাসের সামনে সজল বন্দোপাধ্যায় যেন সেই রহস্যময় জাদুওয়ালা যিনি দাঁড় করিয়ে গেলেন দর্শককে, লিপি নয় বরং একটূকরো প্রতিলিপির মধ্য দিয়ে প্রতিসারিত সত্যকে দেখার জন্য।কেবল আঙ্গিক বা প্যার্টানেই ভিস্যুয়াল এফেক্ট নয়, ‘স্বপ্ন উপকূলে’ থেকে শুরু করে ‘মীড়’,’পিকাসোর নীল  জামা’ বা ‘অব্যয় গ্রন্থমালা’ বইয়ের ছত্রে ছত্রে রয়েছে এক্সপ্রেসিভ ল্যাঙ্গুয়েজ ,চলমান ভাষ্য,যা আসলে শব্দের দর্শনপ্রস্থান থেকে বেরিয়ে এসে চিত্রপটের সপ্রাণতা চাইছে; কবিতার বহুতর ব্যাখার বা শ্রুতিগ্রাহ্যতার পাশাপাশি কল্পিত দৃশ্যটির কায়াবাদী মুক্তিলাভও চাইছে।আর এভাবেই কবিতার বাইরে সজল বন্দোপাধ্যায় মাইগ্রেট করেছেন কিছুটা গল্পের খানিকটা ছবির মনতাজে।‘মীড়’ এ তিনি লিখলেন-  \r\n  চোখ বন্ধ করলে মুখ  চোখ বন্ধ করলেই মুখ                                       নিঁভাজ একটি দৃশ্যমন্দির, চোখ বন্ধ করলেই যা ভেসে উঠছে  চোখ বন্ধ করলেই দুটো চোখ                               আবার চোখ খুললেই মিলিয়ে যাচ্ছে।কবিতার মধ্যে শব্দের   চোখ বন্ধ করলেই দুচোখের জল                           মধ্যে নিরবসান এক চিরদিনের ছবি, শব্দের আড্ডা   চোখ খুললেই অন্ধ-                                          থেকে যে তুলে নিচ্ছে গল্পের প্লটগুলো, টেনে দিচ্ছে দৃশ্যের                 দ্রাঘিমাগুলো। ।কথনের না বলা আখ্যানগুলো                  রেখা প্রাধান্যে দৃশ্যমান হয়ে উঠছে।  \r\n  \r\n                     অথবা  ‘স্বপ্ন উপকূলে” এ লিখছেন –  \r\n  কুঁজোর মধ্যে জল  আলনায় জামাকাপড়                                      এক্ষেত্রে মুদ্রনবিন্যাসের সাহায্যে কবিতায় দৃষ্টিগ্রাহ্য অনুষঙ্গ  আলমারীতে বই                                           সৃষ্টি নয় বরং দৃষ্টিগ্রাহ্য কিছু উপকরনের মাধ্যমে নির্ভার  বিছানার ওপর চাদর                                     ‘ছবিতার’ দাবী করছেন সজল। ছবিকে ধরছেন শব্দের   আর……                                                 ট্রাপিজে। প্রতিটা বাক্যই এখানে রাফ টেক্সচার,                                                                পিগমেনটেশন,ভিজে জমি বা কাদামাটি               আর এই সমস্ত নিয়েই একটা সম্পূর্ন নকশা, সমস্ত নিয়েই                এক চিত্রীর আগ্রাসন ।                                                                             অথবা  \r\n  চাঁদের ওপর         হাত                               অন্ধকারের ওপর                                            ফিল্ম সিকোয়েন্সের রিকনস্ট্রাকশন         হাত                                                    লক্ষ্য করা যাচ্ছে এক্ষেত্রে, ভাষা বা শব্দের ইনফরমেটিভ লিমিটেশন                                                                    অতিক্রম করে সম্পূর্ণ বয়ান থেকে পা ছেড়ে উঠে   যন্ত্রনার ওপর                                                আসছে কিছু ভিস্যুয়াল কমিউনিকেশন কিছু ইমেজারী          হাত                                                  এক্সপ্রেশন।এ যেন আয়নার সামনে বসে অবয়বের  ছবির ওপর                                                 রহস্য খুঁজছেন কবি, শব্দের ভেতর ফেলে ছড়িয়ে রাখা         হাত                                                  নিদারুন ক্ষতগুলো,’আর্টিস্টিক অ্যানাটমি’ গুলো খুঁজছেন সজল  কারা শুধু হাত রাখছে …                                 \r\n  আবার ‘পিকাসোর নীল জামা’ গ্রন্থের ‘লোডশেডিং’কবিতাটা লক্ষ্য করা যাক,যেখানে স্বরবর্ণের কয়েকটি চরিত্রকে দিয়ে চতুরাঙ্গিক আঁকিয়েছেন সজল।যেন পৃথক পৃথক চরিত্র উঁকি দিচ্ছে বিমূর্ত অব্য়বে আর মিলে মিশে হয়ে উঠছে প্রাত্যহিক এক অসমতার ছবি,হাজারদুয়ারী গড়তে চাইছেন সজল,ল্যাংগুয়েজ অফ ওয়ার্ডকে দৃশ্যের মেটা-ল্যাংগুয়েজ বানাতে চাইছেন, হ্যাঁ ছবিই যেন তার কবিতার প্রথম ও শেষ দর্শণ ...  \r\n  ‘ আ অ কে বল্ল         -   হ্যারিকেন এনো,   ঈ ই কে বল্ল           -   কেরোসিন তেল,    ঊ উ কে বল্ল        -     টর্চের ব্যাটারী চাই,   অ-ই-উ বল্ল           -   কিন্তু-   মাস ফুরোতে আর কটা দিন! “   \r\n  শব্দ যেন সেতুর কাজ করেছে এখানে। কবিতার মধ্যবর্তী অপশনাল ছবিগুলোর দিকে তাকালেই বোঝা যাবে কবিতার মধ্যেই লুকিয়ে রয়েছে জীবনের নাতিদীর্ঘ উপচিত্র। তিনি জানতেন শব্দের জগত ছোটো কিন্তু তার পেছনে লুকিয়ে থাকা ছোটো ছোটো ছবির যোগফলেই চেতনার অন্তঃস্থল অবধি একটা ভিশন পাওয়া সম্ভব। ‘ঘর-সংসার’ কবিতাটিকে লক্ষ্য করলে দেখা যাবে ‘শুয়ে থাকা’শব্দটাই যেন কবিতার সাথে স্বগত ভাষন নিয়ে কন্ঠীবদল করছে। পেলব বেঁচে থাকার পরিমিতিতে আশ্রয় নিচ্ছে প্রাত্যহিক যন্ত্রনার অরূপকথা। ‘শুয়ে থাকা’ বাক্যটির প্রতিটা সিলেবল-এর দুপ্রান্ত জোড়া না দিয়ে এবং মাঝের ফাঁক থেকেই একজন উপবিষ্ট সাধকের মত সজল আমাদের চেনাচ্ছেন বিষয় ও বিষয়হীনের যুগপৎ টানাপোড়েন।যেন এই অন্তবর্তী ফাঁকগুলিই প্রাত্যহিক ক্ষতস্থান যা ভরার নয় যা ভরাতে চান না সজলও ।বরং বিনির্মাণভর্তি অজস্র অনুকবিতা রেখে দিতে চান শব্দহীন ভূমায়।শব্দের ধ্যানস্থ শরীরে নিরাকার শব্দের তেলরং বুলিয়েছেন সজল,আর এভাবেই বার বার কেবল কবিতার কফিহাউস নয় কেবল শব্দের লজিস্টিকস নয় বরং জরাগ্রস্ত স্নায়ুর কল্পপ্রতিমা উঠে এসেছে সজল বন্দোপাধ্যায়ের পরিশীলিত কাব্যিক প্রেজেন্টেশনে।              আমার   সারা  রাত  সারা  দিন            কাচের              ওপর  একা  শু     য়ে     থা     কা … (ঘর-সংসার/স্বপ্ন উপকূলে)  \r\n  পাশাপাশি প্রুনিং পোয়েট্রিকেও ইন্ধন জুগিয়েছেন সজল বন্দোপাধ্যায়।শব্দকে কেটে কেটে সংক্ষেপিত করেছেন এক নতুন জ্যামিতিক আকার দেওয়ার তাগিদে, নতুন আয়তন নতুন নির্সগের সমন্বয়-সম্ভাবনায়। একটি লাইন থেকে পরের লাইনে কমিয়ে এনেছেন বাক্যের পরিসর বাড়িয়ে দিয়েছেন গূঢ়ার্থবহ ছবির বার্তা, রেখাকে দোলায়িত করেছেন রঙের পরাবাস্তবে,এ যেন এক সংযোগাত্মক মিশ্রন,বোধকে বহুমাত্রিক করতে শব্দকে কেটে কেটে দৃশ্যের কিউবিজমে পুনর্নিমানের তাগিদ,সংক্ষেপনকে সেলিব্রেট করা।পিকাসোর সান্নিধ্যে এসে ঠিক এমনই এক কিউবিজমের ধারনায় কবিতার ভাষার এক বৈচিত্র্যময় পরিসর খুঁজে পেয়েছিলেন আপলেনিয়রও, যার দৃশ্যকবিতা পরবর্তীকালে শ্রুতির কাঠামো গঠনে আত্মিক ভূমিকা পালন করে।‘জন্ম’ কবিতায় এই জাতীয় প্রূনিং পোয়েট্রির প্রাথমিক প্রতিমানটুকু আমরা দেখতে পারি যেখানে কবিতার কোনো অধিকার নেই বরং দৃশ্য দখল করেছে কবিতার দারুযন্ত্র।প্রতিটা বাক্য প্রতিটা পদসজ্জা তার ক্লোজিং স্টেটমেন্টে ছেড়ে যাচ্ছে একটি তরঙ্গ,শব্দের সিঁড়ি ভাঙতে ভাঙতে গড়ে উঠছে সম্ভাবনার কবিতা –  \r\n  বেগুনী নীল আকাশী সবুজ হলুদ কমলা লাল  বেগুনী নীল আকাশী সবুজ হলুদ কমলা   বেগুনী নীল আকাশী সবুজ হলুদ  বেগুনী নীল আকাশী   বেগুনী নীল   বেগুনী                        (কবিতা-জন্ম )  \r\n  সজল বন্দোপাধ্যায়ের কবিতায় মুদ্রননির্ভরতার কাছে এলেই বোঝা যায় তাঁর ভাবনা চিন্তার রাজত্বে অর্থের কোনো একমুখ নেই,অনুগৃহীত ভক্ত নেই ,তার শরীরে সম্ভোগতৃপ্তি নেই বরং তিনি অর্থের থেকেও বেশি ট্রিগার করছেন কবিতার আঙ্গিককে ,আঙ্গিকই হয়ে উঠছে অর্থময়তা। ‘বেগুনী’ দিয়ে শুরু হয়ে এই যে ‘বেগুনী’ তে শেষ হল এর মধ্য দিয়ে সঙ্গীতেরই একটা সুষম ভারসাম্য লক্ষ্য করা যায়।যেন এক একটি রাগ এক একটি তালকে ব্যবহার করে ছবির বিষয়বস্তু হয়ে উঠেছে কবিতা।শ্রুতি পরর্বতী সজল  বারবার তাঁর কবিতাকে চিরাচরিত কাব্যিক কোটস থেকে বের করে এনে তার ধ্বনিসুখের কাছে যুক্তি খুঁজেছেন ,কবিতার ভাষা থেকে ঘোষিত চিরন্তনতা থেকে সংস্কারতা থেকে বেরিয়ে আসতে চেয়েছেন তার হাড় পেশির কেন্দুলী নিয়ে।এবং সেটাই যেন তাঁর ব্যক্তিগত ট্যাবু তাঁর কথার টপোগ্রাফি।শ্রুতির দৃশ্যনির্ভর কবিতা নব্যধ্রুপদিকে পূর্নজাগরনের সুযোগ করে দিল,মেধানির্ভরতা থেকে মেধার পেছনে এসে দাঁড়াল আবছায়া এক মশগুল,যেন দৃশ্যসংবেদের এক অনন্য ক্রনিকল আর সেখানেই স্বয়ম্ভরতা ধরে সজল ভেঙে চলেছেন বাংলা কবিতার সনাতনী যুথবদ্ধতা,ভেঙে চলেছেন শব্দ মধ্যর্বতী সংরক্ষনের স্থিরতা।অক্ষরের মধ্যে হৈ হৈ করছে অভিযানের মনোরমা,একটা ভরপুর ছোটাছুটির ছবিকে তাঁর চিন্তাচেতনার শরনাপন্ন করেছেন সজল । তাঁর কবিতারাও হয়ে উঠেছে কিছু দৃশ্যের কিছু রেখাআকরের গ্রুপফটো ।  \r\n  “তৃষ্ণা আমার তরী” থেকে শুরু করে একে একে “স্বপ্নে উপকূলে”, ‘পিকাসোর নীল জামা”,‘মীড়’,‘ব্রায়ার পাইপ’ ,বা ‘কথাবিন্দুর’ ন্যায় বইগুলিই প্রমাণ করে শ্রুতি আন্দোলন সজলকে কীভাবে ধীরে ধীরে ভেঙেছে,কীভাবে ডিমিথ করেছে তার ধ্বনিসরনকে তার শব্দচেতনার আঙ্গিকটিকে।না,কোনো লোগোসেন্ট্রিজম নয় বরং কবিতায় তিনি এনেছেন সংকেত, যে সংকেত পাঠককে কবিতার আবহে নিয়ে যাবে মেকিং অফ পোয়েট্রিটিকে চেনাতে,কবির ডিপারচারগুলোর সাথে ডাইলিউট হতে শিখবে পাঠক। প্রুনিং পোয়েট্রি , ভিস্যুয়াল পোয়েট্রি বা কংক্রীট পোয়েট্রির মত ফরাসী ধারাগুলির যে দেশীকরন শ্রুতি  প্রয়োগ করেছিল বাংলা কবিতায় তার মাধ্যমে সজল বন্দোপাধ্যায় কোনো কবিতাবৃক্ষ গড়তে চাননি বরং সরাসরি কবিতাচারাটিকে পুঁততে চেয়েছেন এবং দেখাতে চেয়েছেন শুধুমাত্র একটা মৌলিক অবস্থিতি,শব্দমধ্যবর্তী ধ্বনির ব্যবহার তার এনার্জি।সেখানে শব্দের বা সংকেতের কোনো সংগঠনের প্রস্তাবনা নেই প্রয়োজনও নেই কোনো সময়বৃত্তের,একটি বিশেষ অবস্থাকে বোঝাতে তাকে সাজানো হয়েছে বিশেষ আঙ্গিকে,সেখানে বোধি থাকতেও পারে নাও পারে ,দর্শনের পেছনে বিন্যাসের জ্যোর্তিময় জাগরনটাই সেখানে মুখ্য; শব্দমধ্যবর্তী জ্যামিতিই সেখানে ঠোক্কর খাচ্ছে অসীমে-সসীমে।কবিতার সেন্টার অফ গ্র্যাভিটি হয়ে উঠছে কিছু সাংকেতিক ব্লুপ্রিন্ট। যেমন “তিনজনের গল্প” বা “জন্ম মৃত্যু এইসব বর্ণালী খেলনা” কবিতার কিছু অংশ  দেখা যাক, যেখানে কোনো দীর্ঘকালীন পথ গড়তে চাননি সজল বরং প্রশ্যয় দিয়েছেন প্রতিটি স্বতন্ত্র্য সচেতন পদক্ষেপকে,’জন্ম মৃত্য এইসব বর্ণালী খেলায়’  এক একটি রঙ ধরে এক একটি মনস্তাত্ত্বিক দর্শনে ভ্রমন করছেন সজল আর রংগুলো এখানে রঞ্জকের কাজ করছে ,শব্দের স্বল্পায়ুর অভাব পূরণ করছে দৃশ্যান্দ্রিয়ের তরঙ্গদৈর্ঘ্যের তারতম্যে আর এভাবেই পাঠক প্রতিটা পার্থিব রঙের সাথে প্রতিটা অপার্থিব রুদালিকে মিলিয়ে নিয়ে গুলে যাচ্ছে কবিতার সমস্বত্ত্ব্ মৌলে।পাশাপাশি ‘তিনজনের গল্পে”ও একা ছেড়ে রাখা হয়েছে কতকগুলো স্টেটমেন্ট,পাঠককে বসিয়ে রাখা হয়েছে একটার পর একটা দৃশ্যের সামনে ,অক্ষম শব্দকে নিয়ে খেলছে সে পাক্কা ইম্প্রেশনিস্টের ন্যায় আর ক্যানভাসের অনেকটা জুড়ে ফুটিয়ে তুলছে শব্দের প্রতিফলনযোগ্যতাকে :-    \r\n  \r\n  \r\n   \r\n  \r\n  সজল বন্দোপাধ্যায়ের কবিতায় দর্শণের ভাঁড়ার যতটা তার চেয়েও বেশি যেন আনন্দ আস্তিক্য; আত্মনির্মিত কবিতারা তাই কখনও সখনও তালিম নিয়েছে সজলেরই একান্ত গানের পরিবেশ, গানের আবহের কাছে।শব্দের কাছে কোমল ধৈবতের মীড় টেনেছেন সজল,ভাষার গঠন গায়নের এক গভীরতম গবেষনায় টেনে নিয়ে গেছেন পাঠকের পাহাড়ীকে। শ্রুতির অঙ্গীকারেও কবিতায় গানের আচ্ছন্ন আলাপ থাকার প্রসঙ্গ থাকলেও সম্ভবত সজল বন্দোপাধ্যায়ই একমাত্র শ্রুতিশরিক যিনি তা সঠিক অর্থে ব্যবহার করেছেন।শ্রুতি প্রকল্পেই ছিল গানের কাছে কিছু কথার বাকি থাকার কথা,অন্তর্লীন লিরিকের সারল্যের কথা। যেমন ‘মিড়’ কাব্যগ্রন্থের ২০ নম্বর কবিতাটা দেখা যাক- “সারাদিন/এস্রাজ বাঁধা/ সারারাত/ তার ছিঁড়ে ফেলা”---অথবা ২১ নম্বর কবিতাটি-‘শব্দ/দরজায় ছুটে যাই/শব্দ/ঘরে ফিরে আসি” কিমবা-“জানলা আছে/তাহলে ঘরও আছে/মানুষও আছে/ জানলায় পর্দা আছে-/দুঃখও আছে-/জানলা দিয়ে হাওয়া আসছে/সুখও আছে-”। সজল কি লিখতে চাইলেন –ধ্রুপদ ধামারের ধৈবত? তিনি নিজেও তো একজন গুনী সঙ্গীতজ্ঞ , উদাত্ত গলার অধিকারী।তবে কি সুরেলা কসবী লয়দার গায়কের মত গাইতে চাইলেন চার তুকের সংগীত ? নাকি কেবল সুরে আর বাজনাতেই মাত করে দিলেন স্বর তুলতে আসা শব্দদের! আসলে সজলের ঘরানায় তালিম দেওয়ার অভ্যেস নেই কেবল তাল কাটার মজলিসি মেজাজ আছে।তিনি যেন সহসার ছন্দ থেকে সামান্য শ্রুতিকে টেনে আনছেন অথচ তার স্বরসমন্বয়ে তার বাহাদুরি আর দেশীতে রেখে আসছেন একটা বিলাবল আবহন একটা প্রবাবিলিটি,একটা অনর্জিত গোপন ছবি- গোপন রঙের ভাষা, যা একটি মূর্হুতকে নিয়ে চলেছে দ্বিতীয় অগ্রসরের দিকে দ্বিতীয় অবসরের দিকে আর এখানেই যেন তাঁর দৃশ্যজগত নীরব মূল্যায়ন চেয়ে  পূনঃনির্মানের হয়ে আছে,আরও একটা স্পেস আরও স্বতঃস্ফূর্ত মিতায়তন ছেড়ে রেখেছেন ইনার পয়েন্টের ভ্রমনহেতু ,বোধিপথের গান হেতু।পাঠকের জন্য রেখে দিচ্ছেন একটা এনকাউন্টারকে একটা অ্যান্টি রিপ্রেজেন্টেশনকে, রেখে দিচ্ছেন একটা কনশাস কোয়ান্টাম লিপ। তিনি যে ক্রমাগত ভাঙতে চেয়েছেন একটি পরিবেশন থেকে আরও একটি অচিন্ত্য অন্যনিরপেক্ষ পরিবেশনের দিকে।কোনো হারমোনিক্স বা সিমফোনি নয় কেবল সোলো ভয়েস খুঁজে চলেছেন সজল, কেবল একটা স্বতন্ত্র বন্দিশ।তাঁর নিজের কথায়-“ গানের সাথে কবিতার কোনো সম্পর্ক আছে বলে মনে হয় না। তবে ভেতরে গান কাজ করে এটা ঠিকই। গানের পরিবেশ, গানের আবহ এসব কবিতার মধ্যে কাজ করে চলেছে।“ দেবব্রত বিশ্বাসের কাছে শিখেছিলেন রবীন্দ্রসংগীত, সাথে টপ্পার অনুরাগী।প্রতীক নয়,বরং তাঁর কবিতায় মাঝে মাঝেই পাওয়া যাবে সংগীতের মতই এক ইন্দ্রিয় পরিক্রমা।শব্দের মাঝে এক রিদিমিক ইন্টেলিজেন্সি,সেখানে কোনো সচকিত উচ্চারন নেই,কবিতার শব্দ নেই,কেবল চেতনাকে ব্যক্ত করার এক সরল সংযোজন,কিছু লয়বদ্ধ বন্দেশী কিছু চোরাগোপ্তা গমক, আসলে ভাষার মধ্য দিয়ে কোথাও নীরবতাতে আশ্রয় চেয়েছেন সজল,কোনো বাহ্যিক মেঘনিবেশ নয় বরং ভেতরবাড়ির অভিমানী মায়াজগতের মুখোমুখি হতে চেয়েছেন,আর সেখানে গান কখনই তাঁর পাশের বাড়ির বিস্মরন হয়ে ওঠেনি কারন সে যে তাঁর নিজের বাড়িতেই ছিল অপ্রস্তুত উন্মীলন হয়ে ,স্বনির্ভর বেজে ওঠা নিয়ে।‘কথাবিন্দু’তে আমরা দেখতে পাই- “ হাওয়ার নাম প্রতারনা/আকাশের নাম বিষ/মাটির নাম সমাধি/আমাদের নাম ফসিল” বা ‘অন্যের কাছে গেছি/আর ফিরে এসেছি/এবার /নিজের কাছে ফিরে যচ্ছি” জাতীয় কবিতাগুলিতে কোথাও সহজিয়া রাগতরংগিনী রয়েছে ।রূপের মাঝে অতিপ্রকট হয়ে রয়েছে অরূপাত্মক ব্যাকুলতা।কোনো লঘুসংগীত নয় বরং সাধনঘরের সুরই যেন সাজানো এই জাতীয় ‘নিজের কাছে ফেরার’ নির্দেশিকায়।গান ও কবিতা-সজলের পথের শুরু কোথায়,কোথায় বাজে মস্ত বড় একটা সজল-এর সার্থক ব্যাখা বোধহয় কবি ও বন্ধু,’অব্যয়’পত্রিকার সম্পাদক অতীন্দ্রিয় পাঠকের কথাতেই নতুন পর্যবেক্ষন দাবী করে-“সজলের সাথে দীর্ঘদিন মেলামেশার পর আজও নিশ্চিত হতে পারিনি,গান ও কবিতা,কোনটি তাঁর জীবনের মূল অবলম্বন।কখনো মনে হয়েছে,ক্ষেত্রদুটি সমান্তরাল।কখনো মনে হয়েছে পরিপূরক।যদিও কোনোটিই কারো থেকে ন্যুন নয়।কবিতার আসরে তাঁর উদ্দীপ্ত গান শোনার পর কবিতা পাঠও বজায় রেখেছে একই উদ্দীপনা,অবসিত মনে হয় নি,অথচ শিল্প বোদ্ধাদের বলতে শুনেছি নাচের পর নাটক জমে না,নাটকের পর গান ম্লান হয়ে যায়,গানের পর কবিতা শোনা তো একেবারেই অচল কিন্তু সজলই সম্ভবত একমাত্র শিল্পী,যে দুটো ক্ষেত্রকে একই মায়ায় বাঁধতে পারেন।একারনেই গান ও কবিতা সজলের জীবনে একে অন্যের পরিপূরক ” ।শ্রুতি পরবর্তী সজলকে আমরা এভাবেই শব্দের প্রান্তে দাঁড়িয়ে দু হাতে তুলে নিতে দেখি রং ও সংগীতের অখন্ড সমগ্রতাকে।তাঁর মৌলিক মুন্সিয়ানায় শিল্পের এক বহুস্ত্রবিন্যস্ত যোগাযোগ, সম্পূর্ন মহাকালমন্থনের জন্য তিনি একটাই মুখ সকলের মুখ হিসেবে দেখছেন,সেখানে শিল্পের কোনো হেমিস্ফেরিক বিভাজন নেই ,সন্তুরের আলাপে এস্রাজের ধুনে রঙের গথিকে কেবল  মুক্তির উল্লাস,কোনো ধ্যানের ভান করে সে বসে নেই বরং চেতনাকে জাগাতে এসেছে আর জাগিয়েই  সে ফিরে যাচ্ছে আর পাঠক বহন করে চলেছে এক ক্রমজায়মান নৈবদ্য যা আলোর ভেতর ছায়ার ধারনা তৈরী করছে,রূপের ভেতর এক পরম রূপান্তর।  শব্দ নিয়ে কোনো বিশেষ জাগলারী না করে আনকনসাস অফ টেক্সটকে পাঠের মুগ্ধ লালন দিয়েছেন সজল,, পিঞ্জর থেকে উড়িয়ে দিয়েছেন ধ্বনির প্রতীতীসমূহ,কবিতার ফর্মকে পরিসরকে ছোট করে বাড়িয়ে দিয়েছেন মধ্যবর্তী কথার ফলনঝুমকো।গতি বাদ দিয়ে চেয়েছেন স্থিতি।এই স্বল্প উচ্চারন আদতে শ্রুতিরই কার্যসাধিকা,শ্রুতিরই আড়চাহনি। আর শব্দের নয় বরং শব্দাশ্রিত যে আধানহীন ভরহীন মননশীল ধ্বনিকনা তারই খাদের ষড়জ তারই সপ্তকে গড়ে ওঠা সজলের কবিতাশ্রম । সংহত কবিতার এই অন্বেষন কিংবা মেদহীন অনুকবিতা শ্রুতির এক বিশিষ্ট লক্ষণ এক বিবর্তিত গবেষনা। কেবল আঙ্গিকের পরিবর্তন নয়, শ্রুতির ইস্তেহারেই ছিল ব্যবহারের জীর্ণতা ও প্রকাশের সীমাবদ্ধতাকে অতিক্রম, সেখানে অন্তর্মুখী উচ্চারনই টেকনিক বা স্টাইলপেক্ষা ভেতরের কথা হয়ে ওঠে,কবি সেখানে সম্ভবের নিটোল বিরোধিতা চেয়ে সম্ভাবনার কথা বলেন।অসমাপিকা ক্রিয়ার উপর বাক্যকে ছেড়ে একটা অন্তর্লোক একটা বহির্গৃহ ছেড়ে রাখা হয় পাঠকের পারসেপশনের দিকে  অথবা বলা যেতে পারে কবি নিজেও তার কবিতার এলিমেন্টগুলোর সাম-আপ চাননা।পরিনতি চাননা বোধহীন কলেবরে। এ এক এমন জগত যা পরিচিত যাপনের দিকে অমনোযোগ ছড়িয়ে রেখেছে, ছড়িয়ে রেখেছে আলিঙ্গনের দ্বিতীয়তা।কবিতার ইহজাগতিক সংস্রবের বাইরে দরজা খুঁজে বেড়াচ্ছে যে আত্মনির্মাণের জুঁইলতা তা তাঁর ব্যক্তিগত প্রবন্ধেই সজল বন্দোপাধ্যায় স্বীকার করছেন-“দেহের স্থুল চাহিদা,উত্তেজনা এ সব পেরিয়ে আমার মধ্যে উপলব্ধির যে জগত তা নিতান্তই আমার, তাই আমার কবিতার জগত।এর যুক্তি, এর অর্থ উদ্ধারের চেষ্টা কোন কিছুই বুদ্ধিনির্ভর নয়, সম্পূর্ণই উপলব্ধি নির্ভর। বাইরের সব কিছুই নিয়ে যে আমি অথচ সব কিছুকেই রূপান্তরিত করেছি যে আমি, করেছি আমার, এ সেই আমার জগত। বুদ্ধির স্পষ্ট সিঁড়ি দিয়ে এখানে যাওয়া যায় না,উপলব্ধির রহস্যময় পথ দিয়ে এখানে মগ্ন হয়ে এগিয়ে যেতে হয়।“  একটা ধূসর সংগীত বা chanson grise ছেড়ে দিয়ে যাচ্ছেন সজল তাঁর প্রতিটি অবিনির্মানের অনুরোধে,শেকড়ের টান দিয়েও সংক্ষিপ্ত করে ফেলেছেন প্রথাগত কবিতার ঘরানাকে।এ যেন যুক্তি নির্ভরতার বর্জন,প্রতিটা শব্দকে বাক্যের বা পদের অংশ না ভেবে প্রতিটা শব্দকে একক শব্দের গুরুত্বে ব্যবহার করা।অনুকবিতার প্রতি সজল বন্দোপাধ্যায়ের বিশ্বাস ও নৈপুন্য দুই-ই লক্ষ্য করার বিষয়,বিবৃতিধর্মী কবিতা থেকে বেরিয়ে জলীয়তাহীন ভাষার ঋন শোধ করতে  ১৯৮১ তে রচিত পঞ্চান্নটি নামহীন অনুকবিতা নিয়ে ‘মীড়’ অথবা “কথাবিন্দু’র প্রায় প্রতিটা কবিতাই পরিশ্রুত মেধাকে প্রমাণ করে,বিনীতভাবে মুখোমুখি বসায় বৈশ্বিক শূন্যতাকে ,সত্যি বলতে কি এই মৌলিক সামান্যেই তো কবির পাকানো আলোকপিন্ড তার ভেতরই তো মুগ্ধতার ছায়া দুলছে।সৃষ্টিবীজকে বিশ্বপরিকল্পনার মাঝে ছড়িয়ে না দিয়ে যুক্তি ও চেতনের বুনোটে বাঁধতে চেয়েছেন সজল আর এ জাতীয় সারসংক্ষেপের মাঝে সমর্থনের মাঝে যে মানুষটি ফুটে উঠেছে সেও যেন চিরপ্রবাহিতের মাঝে স্থির প্রসন্ন, সেও যেন কনসেন্ট্রেটেড,যাবতীয় তরলতর প্রয়াস তার কাছে মাথা নত করে এসেছে কেন্দ্রের ঠিকানা চেয়ে।গভীর সুযুপ্তির ভেতর সে কেবল এক আঁজলার জন্য বসে আছেন বসে আছেন কিছু পোয়েটিক কনজেকচারস নিয়ে আর সেখান থেকেই একান্ত নিজস্ব ভাণ্ডার খুলে দেখাচ্ছেন বড় মাপের অবচেতনা,  বোধি,দেখাচ্ছেন অন্বেষনের ঐশ্বর্য্য ,আসলে কবিতার ভেতর হাত বুলিয়ে বুলিয়ে তিনি খুঁজে চলেছেন সেই মিতভাষনের মূল কবিতাটিকে যা তাকে কাউন্টার করছে কবিতার কনটেন্ট মালটিচিউডে যেতে আবার ফিরেও আসছেন অপ্রমানকে ইস্তেহার করে। হয়ত এখানে দাঁড়িয়েই সজল লিখলেন–     “বেঁচে থাকতেই হবে/যতদিন না সেই কবিতাটি/লেখা হয়ে ওঠে /”  কোন কবিতা? যে কবিতার জন্য তিনি ফিরে ফিরে আসছেন বিস্ময় থেকে বিস্ময়ে,পাঠককে ছেড়ে আসছেন একটা আন-ইক্যুয়ালিটির কাছে,একটা ভরাট ভয়েডের কাছে।শ্রুতি কবিতা প্রসঙ্গে সজল বন্দোপাধ্যায়কে বলতে শোনা যায়-“পিকাসোর নির্জনতার মধ্যে শ্রুতির মেজাজ আমার এসে গেছিল”। ব্যক্তিগতভাবে আমার মনে হয় কেবল পিকাসোর নির্জনতা গ্রন্থের মধ্যে দিয়েই নয় বরং সার্বিক নির্জনতার ইকোই সজলের হাতে তুলে দেয় অনন্ত পরিব্রাজকের হলুদ খাতা,যেখানে কবি সত্যি সত্যিই ভাষাশিল্পীপেক্ষা এক নিষ্ঠাবান ভ্রামনিক,শব্দের ভাস্কর্য্যগুলো যার কাছে কেবল ঘনখোদাইয়ের,গুঁড়ো করেও দেখতে চান গুঁড়োর জ্যামিতি।অক্ষরের অ্যানথ্রোপলিজর কাছে বারবার অবলোকন সৃষ্টি করেছেন সজল আর বারবার পরিনত বেড়াগুলো পেরোতে খুঁজেছেন দুটো সম্ভাবনার চোখ দুটো সম্ভাব্য হাত-        “কান্নার জন্য দুটো চোখ চাই,               যা অন্ধ হয়ে আসছে।               লেখার জন্য একটা হাত চাই,                যা অবশ হয়ে আসছে। “  \r\n  অথবা শব্দকে অনুসরন না করে শব্দের রহস্যকে অবলম্বন করেছেন সাধকের নিষ্ঠায়,দ্রষ্টার অবস্থান তাঁর জানা নেই অথচ দ্রষ্টার অভিমুখে বসে আছেন তিনি, আমন্ত্রন জানাচ্ছেন চলমান অরূপকে,প্রতিমূর্হতের অপেক্ষাকে। কত বড় সে অরূপ! কত বড় সে অস্থির! যেখান থেকে এক অলংকারহীন কবি নিজেকে ভেঙে নিচ্ছেন অনুরূপ প্রিজমে,খুঁজে ফিরছেন সেই বিক্ষিপ্ত আলো আর অন্তহীন জ্বালাকে।ধোঁওয়ার ভেতর বেঁচে থাকতে থাকতে মুঠি বাড়াচ্ছেন ধোঁওয়ারই দিকে ,এক তুমুল ধ্বনিরনন শব্দরননের মাঝে লিখে চলেছেন-  \r\n         “ কোনো ডাক কানে আসছে না                   অথচ কান পেতে আছি “   \r\n  লিখে চলেছেন-       \r\n         “ বরফের পাশে পাত্র ধরে                   গ্রীষ্মের জন্য ঠায় অপেক্ষা করছি”  \r\n  মনের উৎপাদন থেকে মহাজাগতিকে যাওয়ার এক চরম অপেক্ষার কাহিনী সজলের ,সজলের থেকেও কোন এক উঁচু তাকে সজল সাজিয়ে রেখেছেন তাঁর এই চিরহরিত পসার,আর ‘দাঁড়ান।এখুনি আসছি।“ বলেই পাঠককে নিয়ে চলেছেন এক উদ্বায়ী খোঁজের দিকে।কবিতার চিরন্তন সিদ্ধিবাসে দাঁড়িয়ে বারবার বাড়ি ভুল করছে সজল,বারবার ভেতরবাড়ি থেকে ম্যাজিক আয়নাদের সাথে কথপোকথনে উঠে আসছে বিন্যাস ও সমবায় ভাঙার কিছু নশ্বর প্রশ্ন-।বারবার পাঠককে পূর্ণাঙ্গ সংঘের সামনে দাঁড় করিয়েও সজল চলেছেন এক অপ্রতক্ষ্য মিউটেশনের খোঁজে।  \r\n      “ কোথায় যাচ্ছ ? খুঁজতে? কিছুতো  হারায়নি? কাউকে  খুঁজতে?                উত্তর দিলুম না। শুধু বললুম, এক্ষুনি আসছি ।“  \r\n  বেল বাজিয়ে ঢুকে পড়া যাক সজলের আরও কিছু ছবির বাড়িতে ।কান পেতে শোনা যাক একজন কবির বিশুদ্ধ রহস্যালোক, সংগ্রহ করা যাক সেই নিজস্বদ্রব্যগুলো যা অভাবিত যা আকস্মিক, এই সব আঁধারঘন টেক্সট মিলিয়ে মিলিয়ে দেখলেই আমরা পেয়ে যাব একজন নিবেদিত কবির মায়াবী নার্সিসাস।শ্রুতির ঘোষনাগুলির কোন পৃথক চিহ্নায়ন নয় বরং তাঁর কবিতায় প্রায়সই ফুটে ওঠে একটা সার্বিক গ্রাফিত্তি,একটা বহুররর্ণিক সিমেট্রি।সুর সঙ্গীত সাজের মহাসঙ্গতি।বৃহৎঅর্থে ভিন্নধর্মী হতে সজল নিজের সাথেই নিজের আড্ডা জমিয়েছেন,নিজেরই প্রচল চেহারা ভেঙে গড়ে তুলেছেন অনুবিবৃতি,প্রমান করেছেন পাহাড়ের মত জমা হয়ে আছে যে অনুভব তার ডানাগুলো আসলে ছুপারুস্তম,তাদেরকে পাঁচ পৃষ্ঠায় ধরা যাবে না,থ্রি এক্স জুমে ধরা যাবে না বরং এই শ্রীউজ্জ্বল চেতনাকে কেনা যাবে নৈঃশব্দের নৈবদ্যে।প্রশ্নকে অতিক্রম করতে প্রতিপ্রশ্ন করেছেন,সত্তার অতীত হতে আত্মস্থ হয়েছেন সত্তার সৌকর্যে।কিছু অযত্নকেই অসামান্য করে তুলেছেন কবিতার স্তব্ধতায় কবিতার গুঞ্জনায় ,রক্তপাতহীন শব্দের অভিঘাতে -  \r\n  ১-     ছায়াটা বাড়তে বাড়তে           ঘর থেকে বাইরে          ছায়াটা ভাবতে ভাবতে            ঘরের বাইরে দাঁড়িয়ে দাঁড়িয়ে           অন্ধকার নামতে নামতে  \r\n            আর ছায়া নেই            দেখার কিছু নেই            \r\n  ২-     নিঃশ্বাস মানেই দৈর্ঘ্যের               জল মানেই চোখের               আজ মানেই গতকালের জের               মুখ মানেই ছবির –  \r\n              ফিরে যেতে চাইলে              এ তো হবেই  \r\n  ৩     এভাবেই        ঘরের মধ্যে ঘরের              জন্ম হয় –              এভাবেই              ঘরের মধ্যে ঘরছাড়া              থাকতে হয়  \r\n  এভাবেই অনুকবিতার সজল সেই গাছ যে শেকড় বসাতে চায়না,গয়না পড়তে চায়না,তার কোনো সঞ্চয় নেই আয়োজন নেই, সে  ছায়া দিতে জানে না শুধু পাতা ঝরাতে জানে আর পাতা ঝরানোর মাঝেই উড়িয়ে দেয় সেই সঞ্জীবনী যা সারাজীবনের ষড়যন্ত্রটুকু নিয়ে সারাজীবনের সাজটুকু নিয়ে পাঠকের পরিশ্রম চাইছে ।তাঁর অনায়াস স্বল্প দৈর্ঘ্যের কবিতালিপিকগুলি বয়ে বেড়ায় একজাতীয় কন্সপিরেসি অফ সাইলেন্স,সেখানে শব্দের মধুচাকে ঠোকর মারছে স্বপ্নচক্র, মেদহীন অনুকবিতাগুলির মাঝেই সজল বন্দোপাধ্যায় লুকিয়ে রাখছেন সেই সহজ এলিভেশন যা ব্রহ্মবিন্দুর দিকে ডেকে নেবে গ্রহপোকাদের,আভাসমাত্রের মাঝেই খুঁজ়েনেবে সম্পূর্ণ আধারটিকে।স্বল্পদৈর্ঘ্যের শব্দগুলো জীবিত এবং ভীষনভাবে জীবিত,এবং তারা জীবিত কোনো অতিরিক্ততাকে তর্জমার জন্য নয় বরং রিক্ততাকে এক সম্পূর্নতার  আদল দেওয়ার তাগিদে। তারা আস্তে আস্তে কথা বলছে বাড়ির ছাদগুলোর পাখির খাঁচাগুলোর আর দেওয়ালের ধাক্কাগুলোর সাথে,একটি মাত্র ফ্রেমে -ফরমালিনে  চুবিয়ে রাখছে একাধিক ফরমূলা,শব্দের সাথে শব্দের যা এক নিগূঢ় যোগসূত্র,শব্দের সাথে নিঃশব্দের যা একান্ত যাপন তাকেই তাঁর প্রেজেন্ট কন্টিন্যুয়াস করতে চেয়েছেন সজল। কবিতার ভাষাকে মূর্ত প্রতক্ষ্য ভাষা মেনে নিয়েও ভাষার মধ্যে কোনো সযত্ন পৃথিবী নয় বরং পোড়ো বন করে সজল বন্দোপাধ্যায় ছড়িয়ে দিয়েছেন একটা মেটা-ল্যাংগুয়েজ, একটা মূর্চ্ছনা, একটা মানসিক উত্তেজনা যা তাঁর কয়েকলাইনের কবিতাকে করে তুলেছে বোধসমগ্র,প্যার্টান এনার্জিকে ভেঙ্গে চুরে সীমার মাঝে ছিটিয়ে দিয়েছে অনন্ত স্পেকুলেশন,পাঠকের হাতে তুলে দিয়েছে পরিচর্চার কুহক। শৈল্পিক মিতব্যয়িতা প্রসঙ্গে এজরা পাউন্ড বলছেন –“The serious artist is scientific in that he presents the image of his desire, of his hate,of his indifference as precisely that, as precisely the image of his own desire,hate or indifference. The more precise his record the more lasting and unassailable his world of art” । কবিতার তরল আবেগকে তঞ্চক বেড়ি না পড়িয়েও আদ্র অবলোকনের বোধকে অন্বিত করলেন সজল ,সংযোগসূত্রটি ধরতে চাইলেন কেবল বুদ্ধিমত্তা দিয়ে  নয় বরং ধীমত্তা দিয়েও । কবিতার ভাষায় বা আঙ্গিকে অভিনবত্ব আনতে যে অনুকবিতা বা মেদবিবর্জিত কবিতাকে শ্রুতি তার ইস্তেহারের  অন্যতম গনতান্ত্রিক সংযোজন করেছিল তাকেই কেন্দ্র করে পান্থজনের সখ্য খুঁজলেন সজল,তারই নান্দনিক আদর্শের কাছে এসে নিজস্ব এক দ্যোতনাময় কুলুঙ্গী তৈরী করে নিলেন অচিরেই ,তৈরী করে নিলেন সৃজনশীলতার নিজ ভিটেমাটি ,নতুন ডিকশন। সে অর্থে শ্রুতির মূল সদস্যদের মধ্যে সজল বন্দোপাধ্যায়ই বোধহয় তাঁর দীর্ঘ কবিতা জীবনে শ্রুতি আন্দোলনের ভাবনা পরিসরগুলোর কেবল যথাযথ প্রয়োগই করেননি বরং শ্রুতির পরিমিত উচ্চারনে  গলিয়ে দিয়েছেন তাঁর ব্যক্তিগত শরিকিভাগ তাঁর বিশেষ জাগরন এবং এভাবে এক দীর্ঘজীবি ভাষাবদলের রূপটানে রয়েছে দীর্ঘকালীন এক বিপ্রতীপ কবিতাচর্চাও।অনুকবিতা থেকে সজল বন্দোপাধ্যায়ের স্বভাবঋদ্ধ অন্তর্জগতের পরিচর্চার বিষয়টিই উঠে আসে, কোনো গিমিক বা স্টান্ট নয় বরং অনুকবিতার টুকরো ছবিতে ভেসে ওঠে সজলের ভাবনা সূত্রের এনলাইটেড ইলোকিউশনগুলোই,অস্বীকার করার উপায় থাকে না শব্দের এই রিফিউজি গলিতেই ঢুকে পড়ে সজল নামের কোনো অভিযাত্রী তাঁর  ইলাস্ট্রেশনগুলো নিয়ে কালটিভেশনগুলোকে নিয়ে আর বোধসঞ্চয় উপুড় করেন কেবল মাত্র এক মহৎ শূন্যতার দিকে।  \r\n  ফুল অফ সাউন্ড থেকে সামথিংগ ইনঅডিবল-সজল বন্দোপাধ্যায়ের অনুছত্র গুলোর গায়ে লেগে আছে এমনই কিছু সাপলিমেন্টারি স্পেসের ট্রান্সডেন্টাল গ্রাফটিং ,এমনই কিছু নতুন পরিকল্পনা যা সাদামাটা ছোটছোট শব্দের পাথরে বাঁধানো কিংবা মিনিং থেকে চলেছে মিনিয়েচারে, শ্রবনঘনের দিকে,অনুকবিতা না বলে আমরা একে সরল কবিতা বলব, নাড়াচাড়া করতে ভালোবাসব কিন্তু এর নাভিমূলে থাকবে একটা কন্টিন্যুয়াস ডকুমেন্টারি একটা অলিখিত মেঘের পরিমান যা হাওয়া এলেও নড়বে না দুলবে না কেবল  নীচু হয়ে গ্রহদের হাত থেকে নেমে যাবে নিভৃত অপ্রকাশিত হয়ে  আর এই অপ্রকাশিতই এই ভয়ঙ্কর নীরবতাই সজলের পাগমার্ক সেখানে কিছু ‘তামাকের কুচি রইল’, কিছু চুরুটের গন্ধ রইল’ ,’কিছু এস্রাজ বাঁধা রইল সারারাত’ আর! আর! এই ‘আর’, এই আদার ভয়েস এই অপর স্বরকেই অনুসরন করে চলল সজলের মুদ্রিত অক্ষরগুলো।কয়েকটা অনুছত্রকে চয়ন করা যাক,কিছু মিতভাষন থেকে খোঁজা যাক চশমা, ফ্রেঞ্চকাট, মুখে জ্বলন্ত পাইপ আর কাঁচাপাকা দাড়ির সজলের বাইরের এক দ্বিতীয় নির্মান এক বিদেহচেতনা-  \r\n  ১- “আমি গান গাই     আমি নেশায় ডুবি     আমি অভিমান করি     আমি লুকিয়ে চোখ ধুয়ে ফেলি”  \r\n  ২- “কলম রইল,খাতা রইল     বারান্দা থেকে শোনা যাবে     পুরোনো কাগজ, পুরোনো কাগজ “  \r\n  ৩-“খুঁজে বের করতেই হবে     কোথায় সেই গীর্জাটি     যার ঘন্টার শব্দ প্রতি মূর্হুতে শুনতে পাই     সবাই ঘুমিয়ে পড়লে “  \r\n  ৪- “সমস্ত বারান্দায় ছায়া-     থার্মোমিটার ভেঙে গেল-     জানুয়ারী থেকে  ডিসেম্বর-     ডিসেম্বর থেকে জানুয়ারী”  \r\n  ৫- “আমার জামার বোতামটা-      সেই ছোট্ট বোতামটা-      সেলাই করে হারিয়ে যাওয়া সাদা বোতামটা-“  \r\n  ৬- “কেউ বারান্দায় আলো জ্বেলে      ব্লাউজের ছিঁড়ে যাওয়া বোতামটা খুঁজছে      আর আমরা হঁটছি       হাঁটতে হাঁটতে ভোর হচ্ছে –“  \r\n  ৭-   “চাঁদের ওপর            হাত       অন্ধকারের ওপর            হাত       যন্ত্রনার ওপর             হাত       ছবির ওপর            হাত       কারা শুধু হাত রাখছে “  \r\n  \r\n  কবিতাগুলোর প্রতিটাতেই লক্ষ্য করা যাবে কিছু শব্ধহীন ভাষাকে মূল ভাষার মাঝে মরফিয়া দিয়ে ঝাঁকিয়ে রেখেছেন সজল আর পাঠককে দায়িত্ব দিয়েছেন আত্মখননের ফোনেটিক্সটিকে খুঁজে বের করতে; তাঁর শব্দরা চুরমার করে ভাঙেনি পরিত্রাহী করে চিৎকার করেনি অথচ পরিচিত আটপৌরের বাইরেও রেখেছে একটা অধরা অষ্টাদশীকে।তার অভাবই একটা থাকার ভেতর না থাকা।এই অভাবকেই যেন বলছেন সঙ্গে থাকো সারাক্ষন,সেটেল্ড সায়েন্স হয়ে নয় বরং নির্দোষ জানলায় বসে থাকো নির্বোধ যন্ত্রনা হয়ে।একটা অনন্য উচ্চতা থেকে জীবনকে দেখছেন সজল। ৬ নং কবিতায় আলো জ্বেলে ওই যে বোতাম খোঁজা সে তো আসলে একটা ইটারনাল সাফারিংস ,কিংবা ৭ নং কবিতায় এই যে হাত রাখা সেওতো এক নিঃস্ব মানচিত্র দখলের অ্যাডভেঞ্চার যেখানে ধূলোয় মুখ চেনা যায়না যেখানে বৃষ্টি এক আধবার এসেছিল।একটা ইনএক্সজসটেবল হ্যাপিনেস যা পাওয়া সম্ভব নয় অথচ যা পেতে  কবি বারবার আঁকছেন রূপকথার প্রচ্ছদ,পুরোনো শরীরটাকে সেঁক দেবার জন্য পাইপের মধ্যে জ্বালাচ্ছে নতুন দেশলাই, ধোঁওয়ার কুন্ডলী থেকে খুঁজছে আরও এক নিরুদ্দিষ্ট মানুষ-সেই কবি সেই পাঠক সেই এই গোল পৃথিবীর ওপর অস্তি অনুসন্ধিৎসু নিয়ে গড়ে চলেছে আকাঙ্খা শরীর ,মিথ্যে যাপনের গায়েই লেপেটে দিচ্ছে একটা কনসোলেশন একটা ওয়ার্ল্ড অফ ইউটোপিয়া –ওই যে আমরা হাঁটছি আর হাঁটতে হাঁটতে ভোর হচ্ছে,সে তো আসলে একটা অবিনশ্বর জাগরন,শূন্যতাকে চালান করবার খেলা।আসলে ফাঁকটুকুর কথা বলতে চেয়েহেন সজল।শব্দের ভেতরের সময়কে ব্যবহার করতে চেয়েছেন আঁকতে চেয়েছেন দৃশ্যকে; ছোটো ছোটো এমব্রায়ো শব্দে তো ভীষন তেষ্টা,শেকল গলে গিয়েও সেখানে মুক্তি নেই আর এই অনুপমা অনু কবিতার আদলেই সজল ধরতে চেয়েছেন শব্দমধ্যবর্তী গর্ভপাতের সম্পূর্ন ইতিহাসটাকেই।এই যে ‘লুকিয়ে চোখ ধুয়ে ফেলা’ এ যেন কবিতা লিখতে বসা সেই অস্তিবাদী নায়কের আত্মমনোনয়ন সেই বহুশ্রুত ব্যখা যা সজলের হতে এসেও এক অশ্রুত উচ্চারনে পরিনত হল।অনুভব ও আবিষ্কারের এক স্বতন্ত্র্য স্পেস দিলেন পাঠককে।তাঁর পরীক্ষানিরীক্ষা তাঁর কবিতাশিক্ষার মাঝেও  রাখলেন একটা কাটাকাটি একটা সামুয়িক অবোধ কলরব।আর এখানেই সজলের নিজস্বতা,পাঠ শেষে পাঠকের সহযোগিতা কাম্য করে আরও একটি প্রক্রিয়া ছেড়ে রাখা।‘সেলাই করে হারিয়ে যাওয়া সাদা বোতামটা’ পাঠক খুঁজল তার logico-philosophicus এর প্রেক্ষিতে; কবিতার অন্তর্বতী কিছু ইচ্ছাকৃত বর্জনে কিছু এলিমেনেশনে লেখা হয়ে উঠল পাঠকেরই এক নিজস্ব সংগ্রহশালা যেখান থেকে সে তার নিজস্ব শরীরী ভাষা তৈরী করল স্পর্ধিত অভিব্যক্তি তৈরী করল।  \r\n  তবে যেভাবে ‘তৃষ্ণা আমার তরী” থেকে ‘কথাবিন্দু” প্রায় প্রতিটা বইতেই আলাদা আলাদা ভাবনাগাড়িতে করে সজল ঘুরে বেড়ান ষাট সত্তরের বাংলা কবিতায় পরিব্রাজকের ভূমিকা প্রমানের তাগিদে,যেভাবে তাঁর প্রতিটা বই একে অপরের অচেনা চিনে আত্মীয়তার হাত বাড়ায় তেমনি শব্দের পরিসর বিষয়টিতেও অদ্ভুত বৈপরীত্য বৈচিত্র্য নিয়ে বাংলা সাহিত্যের সাবধানী বৃত্ত অতিক্রম করেছেন সজল।অনুকরন করতে চাননি পৌনঃপুনিকতাতে ,ক্লান্ত হয়ে পড়েননি অসার শব্দভাণ্ডারের কাছে বরং বারবার নতুনের বন্দনা করেছেন,যে সজল অনু কবিতার মাধ্যমে অন্তবর্তী পংক্তির মোহ খুঁড়তে চেয়েছেন সেই সজলই আবার টানা গদ্যে বুনতে চেয়েছেন কবিতার কাঁথাশিল্প।অজানার আগ্রাস থেকে নির্ভার বিস্মরন থেকে বারংবার খুঁজেছেন এক নতুন শুশ্রুষা বারংবার বদলাতে চেয়েছেন তাঁর শাব্দিক প্যাস্টেলগুলো, বোধের- আঙ্গিকের তেলরংগুলো ,কোটেশনে রাখতে চাননি তাঁর কম্পোজিশনকে ।কেবল সংহত কবিতা বা অনুকবিতাই নয়,শব্দের পরিসর কমিয়ে বোধের বৌদ্ধিকতা বাড়ানোই নয়,টানা গদ্যেও নতুনের  প্রয়াসী হয়েছেন সজল এবং কবিতার ছন্দ বা আঙ্গিকের চিরাচরিত মোহের পথ ,মসৃণ প্রবাহ ত্যাগ করে কবিতার কনটেন্ট ফর্মকে ভেঙেচুরে সাহিত্যের এনগেজড ইন্টেলেকচ্যুয়ালকে নিয়ে গেছেন সমান্তরাল সমঝোতায়, কবিতাকে সংরক্ষিত করতে চাননি কাব্যিক ভাবকথায় বরং মেদ ঝরিয়ে গল্পের আবহ সৃষ্টি করেছেন কবিতার অপেরায়,সেখানে আবার তাৎক্ষনিক সময় নেই,বরং সাত দরজার রাজবাড়ি খুলে রেখেছে মহলের পর মহল।আর সেখানেও সাতমহল সাতদরজা পেরিয়েও সজল রেখেছেন অপেক্ষার সনেট। টানা গদ্যের ব্যবহার শ্রুতি আন্দোলনের পরিসরে ছিলই আর তাকেই পয়েন্ট ব্ল্যাঙ্ক রেঞ্জ থেকে টার্গেট করছেন সজল ১৯৮৬ সালে প্রকাশিত তাঁর ‘ভ্রমন’ বইয়ের কাহিনীকল্পে,হ্যাঁ ,কবিতা বা দীর্ঘ কবিতা বা গদ্য কবিতা  না বলে সম্পূর্ণ গদ্যতন্ত্রে এক অচিন্ত্যের মুখোমুখি এখানে কবি,যিনি সামনে আসতে চান না,অভিষিক্ত হতে চান না বরং অশুদ্ধস্তর থেকে আরও এক একলা মানুষকে খুঁজে চলেছেন যে তাকে সত্যের দিকে নিয়ে চলেছে ,বিশ্বাস করাচ্ছে নিজেরই সর্বশেষ সাক্ষাৎকার।   \r\n                   …… ‘কেউ আছে এবং একলা এবং খুঁজছি । সেদিন বসের পাদানিতে এক পা। আরেকটা কোথায় রাখি এবং তখনই ছুঁয়ে গেল । পেছনে তাকিয়ে পাশে তাকিয়ে সে কোথায় ভাবতে ভাবতে নামবার জায়গা।সে আরো ভাবিয়ে দিয়ে গেল। কি রকম মুখ? আচ্ছা,মুখ কি আছে?নইলে একলা দেখাবে কেন? ……কখনো ভীড়ে কখনো নির্জনে কখনো সকালে কখনো রাতে এবং সে।অথচ এবং অথচ ……অথচ আমি একজন একলা দরজায় দাঁড়িয়ে, সেও একজন একলা কাছে এসে। তবুও এবং তবুও । এইভাবে একটা খোলা। একলার সঙ্গে একলাই একলার বিরুদ্ধে একলা। একলার পাশে একলা।একলার পেছনে একলা।একলা একলা একলা থাকার খেলা ।হার নেই।খেলা শেষ। জিৎ নেই।আবার শুরু। কোন নিয়ম নেই।কোন জায়গা নেই। দুজনকে নিয়ে এক জনের। কিংবা একজনকে নিয়ে দুজনের । খেলতে ভাল লাগাও নেই, খারাপ লাগাও নেই।একজন একলা ভাবছে আরেকজন একলার সঙ্গে কি করে দেখা হবে। আরেকজন একলা আরেকজন একলাকে দেখা দিয়েও দেখা দিচ্ছে না ।“  \r\n  এভাবেই লিপি নয় বরং সহলিপি নিয়ে সজলের কুলীন-কায়স্থ-করনীয়।তাঁর সারাঘরে এমনই এক বিকল্প পথ খোলা রেখে গেছেন সজল যেখান থেকে পাঠকও আলো নিভিয়ে ঢুকে পড়বে নতুন ভিটের খোঁজে, মুখস্থ কাহিনীগুলোর বাইরে সে মনোজগত উড়ন্ত আত্মার,কবিতার জুড়িঘোড়ায় বারবার যেখানে ভুল হয় ফিরে আসার পথ,ফিরে আসার কথা দিয়েও ফিরে না আসার মধ্যে ফিরে যায় পাঠক। ছায়ার ছায়া আর কমলা রঙের আরও একটা দরজা খুলে এমনভাবেই দাঁড়িয়ে রয়েছেন সজল তাঁর গদ্যকবিতাগুলি নিয়ে,গন্ধে গন্ধে মিশে যেতে চাইছেন আরেকজনের গন্ধে।একরাশ ধোঁওয়া,আর সামনে আয়না অথচ চেনা মুখ তখনও অচেনা,কিছুই হারায়নি অথচ খুঁজতে হচ্ছে এক অচিন মুখকেই।গদ্যকবিতার গল্পগ্রাম সজলের স্বভাববিরোধী হলেও কোনো বিশৃঙ্খলার ফসল তোলেননি তিনি বরং নির্দিষ্ট উচ্চারনকেই কাব্যের রেখা-স্তর মধ্যবর্তী ভার্টিকাল অলটিটিউডে প্রতিস্থাপিত করেছেন, যেখান থেকে পাঠক পেয়েছে আরও এক নতুন গল্পের টেরিলিন আরও এক নতুন কাহিনীর কৃষ্ণচূড়া। শ্রুতি সজলকে শিখিয়েছিল ঘুমন্ত শায়িত শব্দগুলোর মাঝের এক সক্রিয়ে পুনর্জীব্নের পিপাসা, শিখিয়েছিল ভাষার হা খোলা দরজা খুলে কবিতার প্রান্তর ধরে লম্বা একটা দৌড়। গদ্যকবিতার ক্রমপ্রসারিত টেক্সট অনুকবিতার সজল কনক্রিট কবিতার সজলকে নিয়ে চলে এমনই এক প্রাসঙ্গিক প্যারাডাইম শিফটে,একটা নিয়ন্ত্রনাধীন বোধবিনিময়ের অঞ্চলে। ‘ভ্রমন’ এর ’২৬ জন’ কবিতাটি উদ্ধৃত করে সজলের দীর্ঘ কবিতাগুলি প্রসঙ্গে কবি প্রাবন্ধিক উত্তম দাশের উক্তি গদ্যকবিতা বিষয়ে সজলের পূর্ণলিরিকটি বুঝতে সাহায্য করে।তলিয়ে দেখা যায় গাঢ় জলের কুয়োয় ভেসে থাকা মুক্তকথনের বহুস্বরিক মুখগুলো।……“অনেক শব্দই একক।ছেদ চিহ্নে আলাদাভাবে বিন্যস্ত।এই শব্দ কখনো নামপদ,কখনো ক্রিয়াপদ।দু তিনটি শব্দের আলাদা বিন্যাসে অসমাপ্ত বাক্য।কিন্তু তার মধ্য দিয়েই অর্থের আভাস।চিন্তাস্রোত কখনো পারম্পর্যে ধৃত, কখনো পারম্পর্যহীন।একটা চিন্তা থেকে অন্য চিন্তায় উল্লম্ফন ।কখনও শব্দানুষঙ্গে তৈরী হচ্ছে দৃশ্যানুষঙ্গ ।আবার দৃশ্যানুষঙ্গ  থেকে চিন্তার একটা অবয়ব, যা আবার নির্মান করছে চেতনার ভিন্ন ভিন্ন স্তর।অন্তশ্চেতনার স্রোত বিচিত্র অভিজ্ঞতা থেকে আহরন করছে জীবনের নানা আবহ। তা অনেক সময় অস্ফুট,ইঙ্গিত-প্রবণ ।এই অস্ফুট ইঙ্গিত প্রবনতা দিয়েই সজল তার কবিজীবনের মধ্যপর্ব থেকে গড়ে তুলেছেন কবিতার নতুন জগৎ ।প্রচলিত বাক্য গঠনের যাবতীয় প্রনালী উপেক্ষা করে এই যে আপাত অসংলগ্ন বিন্যাস তাকে ধরে রেখেছে শব্দসঙ্গের অন্তর্নিহিত সুর।ভাষার অন্তর্গত সুরের এই সঙ্গতি আবিষ্কার করেছেন বলে সজল অনায়াসে তাঁর অবচেতন মনের নানা স্তর খুলতে  খুলতে চলে যান জীবনের প্রবাহে।“  \r\n  \r\n  কবিতার মধ্যেই সজল বন্দোপাধ্যায় দোকানবিহীন সেই ব্যাপারী যিনি বাজারমুখী হতে জানেননি অথবা বলা ভাল হতে চাননি বরং বাংলা কবিতার ঋনের ঘরেও বলতে চেয়েছেন –‘এসো, ভাড়ারে চাল আছে গল্প করি’, বলতে চেয়েছেন ‘ এসো পরার কাপড় আছে গল্প করি’ ,-‘এসো, গল্প করতে করতে বলি বেঁচে আছি” ।তাঁর কবিতার কোলাজবাড়ি একটা প্রচেষ্টা যা বহুদর্শনের প্রীতিপরিপুষ্ট, যা ‘মাঝরাতে ঢেউয়ের উপর হাত রাখবে বলে তীরে গিয়ে নৌকো ছেড়ে দেয়’ আবার ‘নদীর মানুষকে ফিরিয়ে আনার জন্য বনে ছুটে যায়’-তাঁর কবিতার শরীরে এভাবেই উঠে বসেছে বৈচিত্র্যের মানতাসা।প্রশ্ন উঠবে গ্রহীতা সাহিত্যে সজল বন্দোপাধ্যায়ের আনুমানিক অ্যাসিমিলেশনের অনুপাত ঠিক কত !প্রতিটা বইয়ে  যেহুতু সজল পেরিয়ে গেছেন সজলকেই তাই সাথে সাথে রিডার্স রেসপন্সের মাত্রাও পরিবর্তিত হয়েছে।কিন্তু তাঁর আঙ্গিকে তাঁর কাব্যিক আঁচলের গিঁটে সবসময় ধরে বেঁধে রেখেছেন একটা অমলিন আনসার্টেন একটা মুক্তবাজার যেখানে পরিশীলিত পাঠক বহুস্বরে আকৃষ্ট হয়েছেন।ফরাসী সমালোচক রোঁল বার্থে তার ‘দ্য ডেথ অফ দ্য অথর’ বা ‘রচয়িতার মৃত্যু’ প্রবন্ধে ভাষার সাথে যুক্ত টেক্সট ও টেক্সটাইলের যোগসূত্র বোঝাতে বলেছেন-“Each piece of writing contains multiple layers and meanings.  \"text is a tissue [or fabric] of quotations,\" drawn from \"innumerable centers of culture,\" rather than from one, individual experience. The essential meaning of a work depends on the impressions of the reader, rather than the \"passions\" or \"tastes\" of the writer; \"a text's unity lies not in its origins,\" or its creator, \"but in its destination,\" or its audience.” কবি আর পাঠকের মধ্যবর্তী এই গোপনতাকেন্দ্রের হদিশটুকুই সজলের স্বতন্ত্র্য;সেখানে ঘুমন্ত লেখকের থেকে গড়িয়ে আসছে আলো-ছায়ার পাঠকেরা আর পাঠকের aesthetics of reception  কে প্রতিষ্ঠিত করছে কবির দার্শনিক মননশীলতা;’ছবি থেকে ছবিতে,এক ছবির টানে অন্য ছবি নির্মাণ করতে করতে জীবনের এক আবহে নিয়ে চলেছেন পাঠককে।পাঠক এক একটি ছবি স্পর্শ করছে আর ক্রমাগত জীবনের মধ্যে রোপন করছে নিজেকে।(উত্তম দাশ)’।সজল বন্দোপাধ্যায়ের কবিতায় রিডার্স পার্টিশিপেশন বা ট্রান্সকালচার কনট্রাস্টের এই যে ছেড়ে রাখা পরিসর সে প্রসংগে সম্পূর্ন প্রাসঙ্গিক না হলেও থার্ড লিটেচারের নতুন ভাষার প্রবর্তক নাট্যকার বাদল সরকারের কিছু চেতনা পরিক্রমা থেকে পাঠককে বঞ্চিত করতে পারছিনা-“ কে করবে নাট্যায়ন?একজন নির্দেশক?হ্যাঁ,সম্ভব।কিন্তু শুধুমাত্র নির্দেশকের নির্দেশের উপর ভরসা করে নির্বিকার চিত্তে অভিনয় করলে কি এ নাটক পৌঁছবে দর্শকের কাছে? যে অভিজ্ঞতা যে চেতনা এ নাটক লেখার তাগিদ এনেছে, সে তাগিদ যদি শুধু নির্দেশকই নেয়,প্রতিটি অভিনেতাও অনুভব না করে,যদি তাদের প্রত্যেকে মনে না করে যে এ নাটক তারই লেখা নাটক,তবে কি নাট্যাভিনয় সার্থক হবে?”  নাটক হোক বা কবিতা,স্রষ্টা নামক জাদুকরের কাছে সবই তো শিল্পের ভাড়াটিয়া শরীরটাকে ফুঁ দিয়ে ওড়াতে শেখানো আর প্রতিক্ষেত্রেই পাঠক পাখি ধরে বসে আছে পর্যটকের আদলে। সজল বন্দোপাধ্যায় তাঁর কবিতার মধ্যেও ঠিক এমনই পাঠকের নিজস্ব কল্পনাশক্তির একটা দ্বিমাত্রিক ফ্রেম একটা কোয়ান্টাম পৃথিবী ছেড়ে রেখেছেন যার বিশ্বাস জলের কথা ভাবতে ভাবতে জলের কথা ভাবতে ভাবতে জল সে পাবেই।  \r\n  \r\n  ষাট দশকের অন্যান্য সাহিত্য আন্দোলনপেক্ষা শ্রুতির সজলের ভিন্নতা কবিতার সামাজিক বয়ন থেকে বৃত্তান্তের ইতিহাস থেকে বেড়িয়ে আসা। এই উন্মাদ সময়ের সামাজিক অবস্থানকে সজল বন্দোপাধ্যায় তাঁর কবিতায় পৃথক আকারে ট্রান্সক্রিপ্ট করেননি ,বরং প্রথাগত জীবনের আমিগুলি অভিমানগুলি গ্রাভিটিগুলি গমগমগুলিকে করেছেন শব্দের ধারক বাহক।ফলে তাঁর কবিতায় আসেনি সামাজিক সুড়ঙ্গযুদ্ধের কথা ,বদলে যাপনের নিশিডাকা রক্তসন্ধ্যেগুলো উঠে এসেছে কবির স্বীকারোক্তিতে।কোনো বৃহত্তর সমাজ আঁকতে চাননি সজল,কেবল আঁকতে চেয়েছেন সেই ‘আমি’ কে যে আমি কে কবি রেখে যাচ্ছেন অন্য কারু জন্য অথবা যে আমি কবির কাছে রেখে যাচ্ছে তার জৈবদেহের রুগ্নতা তার জীবনের সেলাই। ভাষার শর্তাধীন অবস্থায় থাকেননি সজল।বৃত্ত থেকে বৃত্তে ঘুরে বেরালেও কবিতার পকেটে লুকিয়ে রেখেছেন ফিরে আসার এক ক্লর্কওয়াইজ ফ্যাশন, একজন ‘আমি’ কে নিয়ে এসেছেন মুক্তকথনের প্রয়োজনীয়তায়,যে কেন্দ্র ছাড়েনি, একটা ভঙ্গুরতা অবধি গিয়ে অনুরননতার আবাহনটুকু ছড়িয়ে ফিরে এসেছে ‘আমির’ কাছে,আর এই আমিকে ঘিরেই  সজলের স্বরলিপি।তাঁর দ্বিতীয় কবিতার বই ‘স্বপ্ন উপকূলে”র সেই বহুকথিত কবিতা “আমি সারাদিন আমি”  থেকেই তাঁর এই স্বপ্নের উপকূলে বসে থেকেও ঘরের দিকে ভাসিয়ে দেওয়া মূর্চ্ছনার একটি এবং একটিমাত্র নৌক, যার মুখের বিস্ময়চিহ্নই সজলের শুদ্ধচৈতন্যের আপ্রানমুগ্ধতা।   \r\n      “আমার মা সারাদিন মালা জপেন           আর আমি            আমার বোন সারাদিন উন বোনে           আর আমি           আমার বউ সারাদিন আলনায় জামাকাপড় সাজায়            আর আমি           আমার প্রতিবেশীরা সারাদিন বাড়ি তোলে           আর আমি           আমার বন্ধুরা সারাদিন লিফটে চড়ে      আর আমি  \r\n      আমি সারাদিন শুধু আমি ।। “  \r\n  এই কবিতা নিয়ে পরবর্তীকালে সজল বন্দোপাধ্যায় নিজেই বলেছেন-“যে যার বৃত্তে ঘুরছে,আমি কিন্তু সম্পূর্ন হয়ে আছি’ –আসলে এক কিঞ্চিৎকর ‘আমি’ই পাঠের মাঝে রেনুকনা উড়িয়ে যায় সজলের পবিত্র আর্তনাদের।হৃদয়ের ছাঁচে কোথাও শূন্য কুড়োতে ব্যস্ত হয়ে পড়েন সজল। তাঁর ‘আগুনের বিবরন” বইয়ের “লোহার গরাদ” কবিতাতেও লক্ষ্য করা যায় এমনই এক স্বাভাবিক আর্তি, মুখের ভেতর দিয়ে নিরিখ করা যায় ভেদরেখাহীন একটা মুখোশের মর্মকথা।  \r\n   “  এটা আমার বাড়ি     এটা আমার শোবার ঘর-     এটা বসবার ঘর –  \r\n     এখানে আমার মা থাকে-     এখানে আমার বউ থাকে-     এখানে আমার মেয়ে থাকে-  \r\n     এটা আমার স্নানঘর-     নিজে নিজেকে দেখি ।  \r\n     এটা রান্নাঘর-     ভাতের গন্ধে মো মো করে-     এটা খাবার টেবিল-     কত কী সাজানো থাকে  \r\n   কিন্তু সব কটা জানলায় যে লোহার গরাদ রয়েছে ।। “  \r\n  এই লোহার গরাদই কি ভাঙতে চাইছেন সজল? নাকি কর্নিয়ায় তুলে রাখছেন কৌনিক অনুপ্রবেশ! আসলে ক্ষনজীবনের শূন্যতা গ্রহনেও তিনি শূন্য দোলন বাজাচ্ছেন ,দুলিয়ে দিচ্ছেন নির্মিতির এক চিত্ররূপময় গুহ্যতাকে।কবি মাত্রই তো নির্জনের,তার আবহ-অন্তঃপাটে নিবিড় ভাবে যুক্ত একটা অনতিক্রম দরজা একটা অবশম্ভাবী প্রশিক্ষণ শিবিড় যা গভীরভাবে প্রাকৃতিক ,যার সাজমহলে কবির সাধনা শূন্যের সাজিমাটি। বারবার একটা ছায়ার গল্প করেছেন সজল ,যেন অন্ধকারের ভেতর থেকে একদিন বেরিয়ে আসবে আর একটি ছায়া – ‘ এর কান্না শোনা যায় না/এটা একটা ছায়া/এর হাসি বোঝা যায় না/এটা একটা ছায়া/এ শুধু আলো আড়াল করে দাঁড়িয়ে আছে/এটা একটা ছায়া”-জাগতিক ছিলামাটির মাঝে সেই তো  কবির ‘আমি’ আর এর জন্যই সর্বাঙ্গীন জেগে থাকা এই তো বোধরিক্ত উৎসভ্রমণ।এই ‘আমি’র জন্যই সজলের পাইপের তামাক জ্বলছে নিভছে এই ‘আমি’ র জন্যই তাঁর অনীহা এই ‘আমি’র জন্যই আন্তরিক রিপিটেশন।কোনো সংরক্ষিত কবিতাঞ্চলের নিয়মকানুন মেনে কবিতাচর্চা করেননি সজল, তাই এই ‘আমি’র মৌরসীপাট্টাতেও নিজের হাতে গড়ে তুলেছেন ‘লজিকাল ক্র্যাক’। একটা কালো রবার দিয়ে বারবার সমস্ত নাম মুছে ফেলছেন ,ভাবছেন সমুদ্রের ঢেউয়ের মত সমস্তকিছু মুছে  দিয়ে যাওয়াই ভালো আর বারবার তিনি নিজের নামের দিকে তাকাচ্ছেন,না, দেখছেন মুছে ফেলতে পারেননি কিছুই,নামের চারপাশেই জড়ো হয়ে আছে সমস্তকিছু।আর তিনি বারবার নিজের নাম লিখে চলেছেন বালিয়াড়ীতে, যতবার হাওয়া দিয়েছে যতবার মুছে গেছে ততবার লিখেছেন এক আগন্তুক ‘আমি’ কে। বারবার মাপ নিয়েছেন দূরবীনের,চূড়োর,চওড়ার,হ্যাঁ একটা দিগন্তলীন ভিশনের কাছে ফিরতে চেয়েছেন সজল, হারাতে চেয়েছেন।  আসলে ভাষিক সন্ন্যাসীর সাবলম্বনের পিছনে তার আধ্যাত্মিক আত্মোপলব্ধি অপেক্ষাও কোথাও প্রয়োজন এক পরম বিভাজন প্রক্রিয়া,প্রয়োজন তার গাছ থেকে অন্য গাছের চরম তার পাখি থেকে অন্য পাখির দারুন, আসলে কবিতার মধ্যে ভাষার মধ্যে কবির পরিব্রাজক স্বত্ত্বাকে ডিসলোকেট করার ধারনাই এই ‘আমি’ কে বারবার অন্যপ্রান্তে অন্যদিগন্তে নিয়ে যাওয়া, স্ব-এর প্রতি স্বেচ্ছাচারী গঠনের গায়ত্রীমন্ত্রই কোথাও কবির হাতে তুলে দেয় হাত ফসকে পড়ে যাওয়া সেই রেফকে সেই ড্যাশকে যা মধ্যবর্তী শূন্যতাকে দায়িত্ব বুঝিয়ে দিয়েছে ,এ যেন কবির নিজের সাথেই নিজের এক ফরচুনেট মিসআন্ডারস্ট্যান্ডিং,ফাটল খুঁজেই ঢুকিয়ে দেওয়া প্রেজেন্ট কনট্যিনুয়াস একটা পরিআধেয়কে  যা ক্রমশ কোণ থেকে বদলাচ্ছে কৌনিকে,একটা গভীরতম বিকাশকাল যা তাকে চিরাচরিত নকল লাবন্য থেকে দরজা খুলে দিচ্ছে জলবোবার লবনের দিকে।কবিতা বদলাচ্ছে কবিতার ভাষা বদলাচ্ছে,তার নিজের মধ্যেই রয়েছে এক ধরনের বৃদ্ধি একধরনের মিথমোচন,সে তো স্থির নয়, তার শোধন দরকার সংস্থান দরকার,আর্কিটাইপ থেকে খুঁজে বের করা দরকার তার ফল্ট লোকেটর।ভাষাকে ভরাট থেকে ডেকে নেওয়া দরকার ভাঙনের চিরকূটখানি দিয়ে। সজল বন্দোপাধ্যায় বারবার যেন স্পষ্ট প্রতিমানের মাঝে পেতে চেয়েছেন এই অনুচ্চারিত অক্ষর,কালসিন্ধুর মাঝে এক অফুরন্ত আখড়াসম্বল কবি উঠে পড়ছেন দেহনৌকোয় তার ব্যক্তিগত ব্যালাড নিয়ে।  \r\n  কবিতার নিজস্ব ভাষা আর কবির দ্বন্ধ দুনিয়ায় কোনো কিছুই তো স্থির নয়,স্থায়ী নয় বরং শব্দ যেমন বহুলার্থক ভাষাও তেমনি অর্থহীন আকরহীন অভিযানহীন, উচ্চারিত বচন বা la parole এবং জারিত ভাষা বা la langue এই দুইয়ের আসলেই কোন পৃথক অস্তিত্ব নেই সে কেবল কিছু ধ্বনি ও চিহ্নের সদর্থক উপস্থিতিতে অস্তিত্বশীল আর ঠি্ক এখানেই শব্দের পলিসেমিক মেটিরিয়ালগুলোর পরিবর্ধনের প্রয়োজন হয়ে পড়ে কবিতার নকশাদার গতিতত্ত্বের বিন্যাসে।সে বারবার নজির টানে অর্থহীনতার দিকে,তার মধ্যে যে পোয়াতি পরিসর আরও। তথাকথিত মহৎ ভাবনার আরোপ থেকে মুক্তি চায় সে। ভাষাপুকুরে চান করতে এসে শব্দ তো নিজেই চায় চোখে ঠান্ডা লাগুক, জেনে বুঝে হেঁসো চালিয়ে দেয় চোখ অবধি চিৎকার অবধি। কবিতালিপি আসলে একধরনের কম্প্রোমাইজ একধরনের অমোঘ উচ্ছিষ্ট, তাকে যে ধুতেই হবে ,শানপাথরে ঘষে আসতে হবে ‘মেঘভর্তি ডায়েরি’,কবি বিপন্ন হবে, কবিতার মেয়েরা ঘর বেঁধে বাচ্চা দিয়ে পরিবার গঠন করলেই তো  এক অসহায় রচয়িতার প্রশ্ন উঠবে ,প্রশ্ন উঠবে নতুন অস্তিত্বরক্ষার।কবিতার নতুনত্ব বিষয়ে কবিতাকে কেবল পরীক্ষার অংশ বলতে নারাজ সজল বন্দোপাধ্যায়, তাঁর মতে-“এটা শুধু ফর্মাল চেঞ্জ নয়,এরও একটা মূল্য আছে বলে আমি মনে করি। আমি সর্বদাই চেয়েছি, আমি আমার মত করে বলব। লিখব।লোকে যেন কবিতা দেখেই বুঝতে পারে এটা সজল বন্দোপাধ্যায়ের কবিতা-কবিতাটা খারাপ কি ভাল সেটা পরের কথা। তাছাড়া আমি মনে করি ওভাবে বললেই আমি ঠিকমত বলতে পারি।নতুন কথা বলার তো কিছু নেই।এখন শুধু দেখার দৃষ্টীভঙ্গীগত পার্থক্য আর বলার ধরনের রূপভেদ। আমি স্বাতন্ত্র্যও চেয়েছি এক অর্থে ।“বিবৃতিধর্মী বাক্যবিন্যাস থেকে সংকেতিত কবিতার নবতর প্রকরণে এই যে উত্তোরন তা্কে কেবলই শ্রুতি আন্দোলনের নিরীক্ষার ফসলের সংজ্ঞায় জারিত করা বোধহয় ঠিক হবে না কারন এক সজলচর্চারও বিদ্যুৎলতা প্রোথিত হয়ে রয়েছে আন্দোলনের ক্ষণপ্রানে যাফরমেয়িশী কবিতার বাইরে প্রভাবমুক্ত পথের অনুসন্ধানে আবেগতরল সজল থেকে পলিসেমিক সজলকে চিহ্নিত করে,যেখানে ভাষার মধ্যে ভগ্নাংশ নির্মাণই তাঁর ভিন্নপ্রয়াসী অভিযান।নতুন কবিতার ভূমিকা প্রসঙ্গে শ্রুতির বক্তব্যই ছিল ভেঙে ফেলতে হবে সমস্ত প্রথার শাসন, ছিন্ন করতে হবে সংস্কারের সমস্ত বন্ধন,শব্দকে ব্যবহৃত বাক্যবন্ধের আবর্জনা থেকে এক এক করে বেছে নিতে হবে। তৈরী করতে হবে ব্যক্তিগত এবং অনন্য,এক প্রচলমুক্ত বাকরীতি।এবং শ্রুতির লক্ষ্যই ছিল গন্ডী ভেঙে বেরিয়ে আসা। চিৎকার নয়  নিবিষ্ট উচ্চারন, কারিগরী নির্মান নয় বরং শিল্পসৃষ্টি, বক্তৃতা বা প্রচার নয় বরং নিবিড় অভিজ্ঞতা আর বুদ্ধির চমক নয় কেবল ব্যাকুল সন্ন্যাস।আর এভাবেই শিখাহীন শ্রুতির ভেতর আগুনের বিবরন হয়ে অনেকক্ষন ভেসে রইল সজলের বাতাস সজলের ছাই।আন্দোলনের লঘুমূর্হুতের বাইরেও রইলেন দ্রষ্টা সজল ,স্বগোতক্তি স্বীকারোক্তির সজল যিনি মিত্থস্ক্রিয়ার যিনি সেমি পারমিয়েবেল হয়ে এক টুকরো জমি এক টুকরো আকাশ এক টুকরো হাওয়া এক টূকরো আলোর থেকে অনাস্থা খুঁজছেন বারবার।কবিতার ল্যান্ডস্কেপে নিজেকে নগ্ন করছেন রীতিপ্রথার বাইরে আর নগ্নতা বাড়তে থাকছে নাগাল পেরোতে থাকছে;আসলে এই সজলই আধগোলা কাব্যিক শহরে  রোজ বাড়ি ফেরে একগলা গান নিয়ে রোজ বাড়ি ফেরে বৃষ্টি নিয়ে,টইটম্বুর হয়ে বাড়ি ফেরে রোজ আর ভাষার বুৎপন্ন লিপি থেকে চেতনের পুরোটা থেকে বিচ্ছিন্ন হবার আগের মূর্হুতে উচ্চারিত হয় –“  \r\n  ‘এগিয়ে চলেছি ।এগোতেই থাকছি ।  পাশের অনেকেই ঘুমিয়ে পড়ছে ।  সাদা চাদরের কথা ভাবতে ভাবতে হাঁপিয়ে পড়েছে।  চলার কথা ভাবতে ভাবতে হয়তো আর ফিরবেই না।  \r\n  ভয়ে ভয়ে এগিয়ে যাচ্ছি-  এগুনোর দিকে  আর শেষের সেই লক্ষ্য  সাহস করে পেছুতেই থাকছে –  পেছনের দিকে ।  \r\n  একা  এবং অনেকদূরে, এখনও অনেকদূরে।“  \r\n  এমনই এক পরিব্রাজক সজল বন্দোপাধ্যায় যার পথের ব্যান্ডিং হয়না,যার গ্রহনের দুপাশ জোড়া যায় না,কেবল প্রান্তরের ভেতরেই তাঁর অনুগমন,নির্দেশহীন বিস্তীর্ণ থাকাই তাঁর নিরুপায়। সেখানে ডুবে যাবার কোনো শর্ত নেই,ভেসে ওঠারও,কেবল প্রথম নোয়াকে লক্ষ্য করে বলা আছে নৌকাটা দাও, ‘স্বপ্নের পাল তুলে আমাকে যেতেই হবে ঘুমের ভেতর দিয়ে ওপারে’।বিন্দু ও বিভঙ্গ নিয়ে । ওদিকেই যে সজল বন্দোপাধ্যায়ের ঘর-বাগান-গহনসুখের সিঁড়ি-ওদিকেই যে ঘোড়ার পায়ের শব্দ নিয়ে তাঁর পরবাসী পর্যবেক্ষণ …",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:31:18+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "4366617331699386042",
      "title": "প্রশান্ত গুহমজুমদার",
      "content": "সজল বন্দ্যোপাধ্যায় এবং আমি, একা  \r\n  আনন্দ আর বিষাদ যুগপৎ আঘাত করছে। মুহূর্তে বদলে যাচ্ছে আশ্রয়।  কোথায় দাঁড়াব!  প্রগতি দেখছি না, নির্মাণ টানছে না আমাকে, বাক্‌ প্রতিমার সঙ্গ করছি আর ভেসে যাচ্ছি ‘অক্ষরে অক্ষরে ক্ষতবিক্ষত একটা পান্ডুলিপি’র সঙ্গে। একটা কুয়াশা থেকে স্থির পাথরের দিকে, একটা জীবন থেকে বহু আকাঙ্খার দিকে, তাবৎ ভালবাসা থেকে অভিমানের দিকে, ব্যাখ্যাহীন এক বিষাদ অথবা আনন্দের দিকে, প্রকৃত সত্যের দিকে আমাকে নিয়ে যায় সে কবিতা। আর আমি ‘...মৃত্যুর স্বপ্ন দেখিনা।/এবং/সেই ঘুমের মধ্যে অপেক্ষায় থাকি –/কখন বেঁচে থাকার স্বপ্ন দেখব।‘  প্রিয়জন অতনু বন্দ্যোপাধ্যায় পুনরায় পাঠের সুযোগ করে দিয়েছেন সজল বন্দ্যোপাধ্যায়কে। অতঃপর ভ্রমণকালে তাঁর এই ১৭টি কবিতা  প্রতি মূহুর্তে আমাকে স্থির করিয়ে দেয় অজস্র দরজার সামনে! কোন পথে যাব আমি! প্রতিটি দরজার মুখে ঝুলে আছে অপার কৌতুক ‘...শুধু কথা আর কথা জড়িয়ে/আমরা ঘুমের কথা ভাবছি/এবং জাগার কথাও।‘, বিদ্রুপ ‘... খরগোশগুলো গর্তে মুখ লুকিয়ে/কেমন বসে আছে!’ অথবা অশ্রু ‘...দোহাই, কেউ প্রশ্ন কোরো না-/তোমার ঘরটা কোথায়?। অথচ অনিঃশেষ সে পথ। অনিকেত বোধ ও বিপন্নতা আমাকে ক্রমশ গ্রাস করে। আর্ত হয়ে পড়ি অথচ পরিত্রাণের কোন ছায়া নেই। আলোছায়ার গভীর থেকে গড়িয়ে আসে এমন এক বেঁচে থাকা যেখানে বরফশীতল স্টেটমেন্ট নির্মোহ স্বরে উচ্চারণ করে ‘...পাথরটা কুঁদে কুঁদে / কিছুতেই একটা জ্যান্ত মূর্তি গড়তে পারছি না।‘   বস্তুত ভালবাসার কথা, একান্ত বোধের কথাই তিনি বলতে চান আপ্রাণ। পড়ে নেওয়া যাক এই কবিতাটি।   \r\n  অন্তত আমার জন্যে বেঁচে থাক –  পিকাসোর ছবিটা বল্ল –  অন্তত আমার জন্য বেঁচে থাক –  আমার কবিতাগুলো বলে উঠল –  অন্তত আমার জন্যে বেঁচে থাক –  ফরাসী মদ টলটল করে উঠল –  \r\n  অন্তত আমার জন্যে তুমি তো মরতে পার,  মেয়েটি বলে উঠল –  \r\n  বাঁচার জন্যে তৈরি ছিলুম –  এখন থেকে মরার জন্যে  \r\n  প্রকৃত কবিতা কিছু ব্যাখ্যা করে না, কোন তত্ত্বকে প্রচার করার দায় তার নেই। সে কবিতা কেবল নিভৃত অনুভূতি  অনুবাদ করে। সজল এমন ধারনায় বিশ্বাসী। তাঁর কবিতা পাঠককেও এমন বিশ্বাসে স্থিত করে। আমরা পড়ি  \r\n  একটা স্থির ছবি   \r\n  রেকর্ডগুলো পড়ে থাকবে -  পাইপগুলো ঠাণ্ডা -  বইগুলোর পাতা হলদে -  বোতলে হয়তো অল্প একটু ভডকা -  \r\n  অথচ  সবকিছু  সব্বাই  সবসময়  \r\n  ক্যালেন্ডারে      একটা সাল  একটা মাস  একটা দিন  একটা স্থির ছবি      ক্রমশ টের পাই, শ্রুতি কবিতা আন্দোলনে বিশ্বাসী সজল এক জটিল আত্মীকরণের মধ্যে দিয়ে জড়িয়ে থাকতে চান জায়মানতার প্রতি পলে। নতুনের পথে আকাঙ্ক্ষা তাঁর। নতুন ভাবে দেখার। পড়া যাক ‘প্রাত্যহিক’ কবিতাটি।  \r\n  যার সঙ্গে সঙ্গম করি  তার মুখ দেখিনা  যার মুখ দেখি  তার সঙ্গে সঙ্গম করিনা –  \r\n  মেয়েটির মুখ দেখলাম –  সেদিন থেকে মেয়েটি সে হয়ে গেল –  ঘর করার ঘর হয়ে গেল –  \r\n  সমুদ্র সমুদ্রের কাছে রইল  নদী নদীর কাছে -  \r\n  সজল বন্দ্যোপাধ্যায়ের হাত ধরে সামাজিক বিচ্যুতি, জায়মান সময়-এর মুখোমুখি হই। যে বিচ্ছিন্নতা ছিল, সময়ের টানাপোড়েনে যা ক্রমশ গভীর হবে, মানুষ মানুষের হাত ছেড়ে কেবল নিজস্ব কক্ষে বেঁচে থাকবে, সেই ভুল জীবন অভিজ্ঞতায় থাকলেও চেতনায় থাকে না, সজলের বোধ সে সব আরো তীব্রতর তুলে ধরে আমাদের সামনে। আমি পড়ি তিনি ‘ভুল’ শীর্ষক কবিতায় বলেন  \r\n  যে সব চিঠিতে লেখা থাকে –  ডব্লু ২বি ১৬/১০ গলফ গ্রীন কোলকাতা – ৯৫,  পিয়ন আমার দরজার ডাকবাক্সে ফেলে দিয়ে যায়।  কিন্তু  আমার বাড়ির চারপাশের  বাড়িগুলোতে কারা থাকে?  ওদের আমি চিনি?  কার বউ মাঝরাতে চোখের জল ফেলে?  কার ছেলের চাকরী গেছে?  কার মেয়ে কেন বিয়ে করতে চাইছে না?  ওরা কি জানে –  কার কোথায় অভিমান?  আমার ঘরে অত রাত পর্যন্ত আলো জ্বলে কেন?  ভুলটা কার?  আমার না পিয়নের?  নাকি যারা চিঠি লেখে তাদের?  \r\n  তিনিই দেখতে পান ‘...একযুগ পাথরের সামনে আয়না/ একযুগ     আয়নার সামনে একটা পাথর।‘ এবং অনির্বচনীয় এক বোধ কবিকে তাড়না করে প্রতিনিয়ত ‘...সকাল হতেই/কোথায় কার ছায়া/কোথায় কেউ/শুধু একা একটা কষ্ট’। এই চেতনা নানানভাবে ফিরে ফিরে পাই তাঁর লেখায়। অতৃপ্তি, অক্ষমতা, অভিমান-এর অবিকল্প এক পথে কবি আমাকে নিয়ে যান, আমি তাঁর কবিতার বহুকৌণিক বিচ্ছুরণে আক্রান্ত হই, একান্ত ব্যক্তিগত শোক জমতে থাকে আমার দেখা না-দেখার সমস্ত পর্দাটুকু জুড়ে। ঐ সমস্ত ঘটনায় আমার কিচ্ছু করণীয় নেই। কেবল নির্জনে সজল-এর কবিতা পাঠ করে যাওয়া ব্যতীত। পড়তে থাকি  \r\n  বাড়ির দেওয়াল নোংরা হচ্ছে।  পরা গেঞ্জিতে ফাট ধরছে,  বইয়ের পাতাগুলো হলুদ হয়ে আসছে,  বন্ধুদের সঙ্গে কম দেখা হচ্ছে,  স্তূপীকৃত হচ্ছে ডায়েরী আর ক্যালেন্ডার,  \r\n  বলো, কিই বা করার আছে!  \r\n  তারপর  \r\n  নিজের পথে চলতে  নিজের চোখে দেখতে  নিজের জগৎ গড়তে  নিজের ভাষায় কথা বলতে  \r\n  যা পেরেছি - অতৃপ্তি  যা পারিনি – অক্ষমতা  \r\n  কলম রইল, খাতা রইল  \r\n  বারান্দা থেকে শোনা যাবে -  কাগজওয়ালা ডেকে চলেছে -  পুরোনো কাগজ,পুরোনো কাগজ -  \r\n  অভিযোগ নয়, সমস্ত অভিমান  মেপে মেপে ওকেই নিয়ে যেতে দিয়ো –              এরপরেও  \r\n  ঠিক এইভাবে  কেননা  এখন কুয়াশা  চুল থেকে চুণবালি  \r\n  পুরোনো ক্যালেন্ডারের পাতায় তৈরি  বইয়ের মত মলাট  ছিঁড়ে গিয়ে  \r\n  আয়নার সামনে দাঁড়িয়ে  আর দেখতে পাবনা।  \r\n  খুব মাথা নিচু বসে থাকি এইসব সত্যের সামনে। কেন দেখতে পাই না, কেন ভাবতে পারি না, এত নির্বোধ অশিক্ষিত কেন বেঁচে থাকা, এমন ভাবনা আমাকে বারবার নিয়ে আসে সজল বন্দ্যোপাধ্যায়ের কবিতার কাছে। এবং এ প্রকার সৃষ্টির মুখোমুখি হওয়ার সুযোগ করে দেওয়ার জন্য জীবনের কাছে পুনরায় কৃতজ্ঞ হই। অতনুর কাছেও।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:30:47+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "8871543068775142177",
      "title": "শ্রুতির প্রচ্ছদ এবং কবির প্রকাশিত কবিতা",
      "content": "",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:30:24+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "4849246724747099452",
      "title": "প্রবাল কুমার বসু",
      "content": "সজল বন্দ্যোপাধ্যায় একটি পারিবারিক দর্পণ  \r\n  ‘তৃষ্ণা আমার তরী’ বইটি প্রকাশ পেয়েছিল গতশতাব্দীর ছ’য়ের দশকের গোড়ায় গ্রন্থজগৎ প্রকাশনা থেকে।এখান থেকেই তারই কিছু আগে পরে প্রকাশ পাচ্ছে ‘হে প্রেম,হে নৈঃশব্দ’,’ফিরে এসো চাকা’, ‘ অনন্ত নক্ষত্রবীথি তুমি,অন্ধকারে’, বা এইরকমই স্মরণযোগ্য আরো কিছু বই।গ্রন্থজগৎ-এর কর্ণধার দেবকুমার বসু-র সূত্র ধরে এইসব বইগুলি একটা করে কপি আমাদের বাড়িতে আসত।আমার কবিতা পড়ার দীক্ষিত হয়ে ওঠার সময়টুকু, সাতের দশকের শেষ বাঁ আটের দশকের শুরু,তখনো সেভাবে কবিতা লিখব কখনো ভাবিনি,আমার প্রিয় বইগুলির অন্যতম ছিল ‘তৃষ্ণা আমার তরী’-যা বারবার পড়তাম আর সেই বয়েসে ভিতরে একটা অদ্ভুত দোলা অনুভবকরতাম। আমার বয়স তখন আঠেরো উনিশ।  \r\n  কবি সজল বন্দ্যোপাধ্যায়ের সঙ্গে সেই আমার পরিচয়ের শুরু।  \r\n  কিন্তু সজলকাকা।তাঁকে তো আমি জানি আমার পরিবারের একজন বলেই সেই আমার শৈশবের উন্মেষ থেকে।চন্দননগরে থাকতেন তখন।এক একটা ছুটির দিন সকাল সকাল বাবা-মা’র সঙ্গে চন্দননগর স্টেশন।স্টেশনের ঠিক পাশেই ওনার বাড়ি।তখন সবে সকাল হয়েছে,বাবা বাড়ির সামনে গিয়ে স জ ল আলাদা ভাবে উচ্চারণ করে ডাকতেন আর খালি গায়ে লুঙ্গি পরিহিত সজলকাকা নেমে আস্তেন,সঙ্গে অনেক গুলো পোষা কুকুর।এই কুকুরগুলোর সাথেই তারপর আমার সারাদিন মেতে থাকা।বাবা,মা,সজলকাকা হয়তো আরো কোথাও বেড়াতে চলে গেলেন,কিন্তু আমি রয়ে গেলাম।ওনার বাবা মা’র কাছে।যাদের আমি দাদু আর ঠাকুমা বলতাম।পরে বাবার কাছে শুনেছি একটা ফরসা টুকটুকে ছেলে, সবে ম্যাট্রিক পাশ করেছে,একদিন একটা বই-এর পান্ডুলিপি নিয়ে এলো।চন্দননগরের পাশের স্টেশন মানকুন্ডুর তেলেনীপাড়ায় তখন থাকতেন বেচু পরামানিক।যিনি সম্রাট সেন নামে উপন্যাস লিখে স্বীকৃতি পেয়েছিলেন।তিনিই পাঠিয়েছিলেন।বইটা পড়ে বাবার ভাল লেগে গেল।সেই পান্ডুলিপিই ‘তৃষ্ণা আমার তরী’,যা তাঁর কুড়ি বছর বয়েসের আগেই প্রকাশ পেয়েছিল।  \r\n  এরও কিছু পড়ে, বোধহয় ৬৮-৬৯ সাল হবে,আমার ঠিক মনে পড়ছে না,আমাদের বাড়িতে হুলুস্থুল,বেশ কিছু লোকের সমাগম।বাবা প্রায় ইলোপ করার মতন করে একজনকে নিয়ে এলেন।তখনকার সময় অনুসারে অল্পবয়েসী একটি মেয়েই বলব।আমাদের বাড়িতে অনেকের সাথে সজলকাকাও ছিলেন।আমার সেই বয়েসে কিছু বোঝা আর নাবোঝার মধ্যে এটুকু বুঝলাম সেদিন সজলকাকার বিয়ে।আমাদের বাড়িতে রেজিস্ট্রার এসে অপেক্ষা করছিলেন।পাত্রীর বাবার এই বিয়েতে মত নেই।প্রায় গৃহ-বন্দী করে রেখেছিলেন পাত্রীকে।যেন আমার মা তার সহপাঠী,ক্লাস নোট নিতে এসেছে এই অজুহাতে পাত্রীর বাড়িতে তার সঙ্গে দেখা করতে গিয়ে বাবা সটান তাকে নিয়ে আমাদের বাড়িতে হাজির।সেই বিয়ের রেজিস্ট্রেশন সার্টিফিকেট,যা সজলকাকার কাছেও ছিল না,দীর্ঘ দীর্ঘ দিন পরে আমার বাবার পুরোনো ফাইল থেকে উদ্ধার হয় ২০১০সাল নাগাদ।আমি আর মা গিয়ে সজলকাকাকে ওনার বাড়িতে দিয়ে আসি।  \r\n  এইরকম যাঁর সাথে সম্পর্ক,তিনিতো কবি পরিচয় ছাপিয়েও আমার কাছে পরম আত্মীয়ের মত।ছ’য়ের দশকের শেষ,সাতের দশকের শুরু,মাসিক কবিতা পত্রিকা ‘সময়ানুতা’কে কেন্দ্র করে তরুণ কবিদের আড্ডা তখন রমরম করছে।সেইসব আড্ডায় কবিতা পাঠ ছাড়াও অবধারিত ছিল সজলকাকার কন্ঠে রবীন্দ্রগান আর অজিত পাণ্‌ডের গণসঙ্গীত।প্রায় সাত-আটশো রবীন্দ্রসঙ্গীত ওনার মুখস্ত ছিল।কেউ গান শুনতে চাইলে কোনদিন না করতে শুনিনি।  \r\n  প্রথম বই গ্রন্থজগৎ থেকে প্রকাশ পাবার পর ওনার দ্বিতীয় বই প্রকাশ পায় আনন্দ পাবলিশার্স থেকে।বেশ কয়েক বছরের ব্যবধানে।গ্রন্থজগৎ প্রকাশনা তুলে দিয়ে টেমার লেন –এ ৬৮সাল নাগাদ দেবকুমার বসু শুরু করলেন বিশ্বজ্ঞান প্রকাশনা।সজলকাকা এরই কাছাকাছি সময়ে চন্দননগর ছেড়ে কোলকাতায় চলে আসেন।বাড়ি ভাড়া নিয়েছেন নাকতলায়।শুরু করেছেন সেন্ট জেভিয়ার্স-এ পড়ানো।বৃহস্পতিবার ছুটি।চলে আসতেন বিশ্বজ্ঞানের আড্ডায়।ওখানে পরেশ মন্ডল,পুষ্কর দাশগুপ্ত,উত্তম দাশ থেকে শুরু করে ছ’য়ের দশকের ও শ্রুতি আন্দোলনের অনেক কবিই আসতেন।  \r\n  ওনার কবিতা ততদিনে পাল্টাতে শুরু করেছে।ওনার বহু পাঠিত কবিতা ‘আমি’(আমার স্ত্রী সারাদিন কাপড় মেলেন/আমার মা......ইত্যাদি,যার শেষ পংক্তি আমার সারাদিন আমি,শুধু আমি) তখন জনপ্রিয় হচ্ছে।বিভিন্ন কবিতা পাঠের আসরে তিনি এই কবিতা পড়তেন।এইযে বদল,যা আমরা ওনার ব্রায়ার পাইপ পর্বের সূচনা বলতে পারি,এক অন্য সজল বন্দ্যোপাধ্যায়কে আমরা পাচ্ছি,যাঁর কবিতায় আস্তে আস্তে ঢুকে পড়ছে ফরাসী কবিতার প্রভাব।অল্প কিছু শব্দ এমন ভাবে নির্মাণ করা যাতে একতা চিত্রকল্প ফুটে ওঠে।কোন বড় বাক্যবন্ধ নয়,কিছ শব্দের সমাহার,যেন এই শব্দ সাজানোটাই খেলা।একজন কবির পক্ষে অবশ্যই এ এক বড় ঝুঁকি,তিনি প্রচলিত অভ্যস্ত পথে যেখানে সাফল্য তাঁকে ছুঁয়েই ছিল,তার থেকে বেরোতে চাইলেন।নিজস্ব কমফোর্ট জোনের মধ্যে না থেকে চেষ্টা করলেন নতুন ভাষা,নতুন ভাবে বলার।এতো নিজেকেই ভাঙা।আর এই ভাঙার জন্যই কবি হিসেবে নিজেকে উত্তীর্ন করলেন সমসাময়িকতার বাইরে।সমসাময়িকতাকে অতিক্রম করে।যে কারণে আজো তাঁর কবিতার আলোচনা জরুরী হয়ে পড়ে, একেবারে নতুন প্রজন্মের কাছেও।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:30:07+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "1866182100425370398",
      "title": "প্রাণজি বসাক",
      "content": "কবিতার প্রিয় মানুষ ভাষাহীন ভাষার কবি সজল বন্দ্যোপাধ্যায়  \r\n  ‘সব কাঠ চিতাকাঠ নয়’(সন্ন্যাসীর পায়ে শিকল/ভবেশ বসু) তেমনি বলি সব মানুষই মানুষ নয় বা সব কবিই কবি নয়।এক ভাষাহীন ভাষার কবি –সজল বন্দ্যোপাধ্যায়,বললেন আর এক বিদগ্ধ কবি –সম্পাদক উত্তম দাশ।মানুষ সজল বন্দ্যোপাধ্যায়ের সাথে আমার পরিচিতি বা যোগাযোগ ছিল না,কোনদিন চাক্ষুস দেখিনি তবে কবিকে চিনেছি তাঁর কবিতার মধ্য দিয়ে একজন পাঠক হিসেবে।তাঁর স্লিম কবিতাগুলি আমার খুব প্রিয়।অল্প কথায় চরম সত্যটি তুলে ধরা।ক’জন কবি পারে এমন সাহস দেখাতে।  \r\n  একটু হিসেব করলে দেখা যায় তাঁর প্রথম কাব্যগ্রন্থটি বের হয় ১৯৬৬সালে,তখন আমি ষষ্ঠশ্রেনীতে পড়ি।তার ১১ বছর পর ১৯৭৭সালে যখন তাঁর ২-য় কাব্যগ্রন্থ বের হয় তখন আমি কলেজ পেরিয়ে সদ্য চাকরিতে ঢুকেছি এবং যোগাযোগ শূন্য।একজন কবি কবিতায় বড় হয়েছেন আর একজন পড়ুয়া বড় হয়েছি ছাত্র হিসেবে।ধীরে ধীরে কলম ধরেছি দু’একটি পংক্তি রচনার সাহস দেখিয়ে।কবিদের পথ সতত কখনও সমান্তরাল কখনও আড়াআড়ি।যে যেখানেই থাকুন না কেন কবিতার ভাষাহীন দুঃখবেদনায় আপ্লুত হয়ে আত্মীয়বোধে একজন বন্ধু হয়ে ওঠেন......হয়তো কোনদিন দেখাও হয় না।কথাও হয় না।আত্মিক যোগাযোগ তৈরী হয়,মেহেক ছড়িয়ে পড়ে।  \r\n  ভাষাহীন ভাষার কবি অথচ কবির কবিতায় আশ্চর্য হীরক দ্যুতিময় ভাবনার কেন্দ্রবিন্দুটি।অনঢ়।সূক্ষ মেধাযুক্ত এক চিরন্তন সজাগ পিরামিড।শুনেছি মিশরের পিরামিডের কেন্দ্রের অন্তঃস্থলে পরিপূর্ণ থাকে বহু অমূল্য ঐশ্বর্য।‘কালো কালো অক্ষরে গড়ে তুলি নিজেরই পিরামিড।’(কালো বনিকের পিরামিড/সুনীল মাজি)।তাইতো সজলদা গড়ে তুলেছেন দিনপ্রতিদিন...আমি সারাদিন শুধু আমি শুধু আমি।অথবা...আমার সারা রাত সারা দিন/ কাচের ওপর একা/শুয়ে থাকা।প্রতিনিয়ত মির্মাণ করে গেছেন ভাষাহীন ভাষার পিরামিড।কবিতা হয়ে উঠুক কবির মর্মকথা।ছাপা অক্ষরে বইয়ের পাতায় সৃষ্ট পিরামিডটি পড়ে রহস্যময় আবহে পাঠক মুগ্ধ হয়ে হাঁটূ মুড়ে বসে একটা বিড়ি ধরাক।  \r\n  কবিরা ক্রান্তদর্শী।হিন্দিভাষায় একটি প্রচলিত প্রবাদ অনেক বন্ধুরা আমাকে শোনায়...জহাঁ না পহুচে রবি বহাঁ পহুচে কবি।সজলদার ক্ষেত্রে দেখি কথাটা একদম খাঁটি।তিনি ২৬শে জানুয়ারি ২০০৬ সালে দেওয়া এক সাক্ষাৎকারে কবি সুবোধ সরকার সম্বন্ধে যা বলেছিলেন তাহল – ‘সুবোধকে আমার বরাবরই বড় কবির চেয়ে বড় যোগাযোগকারী ধান্দাবাজ মনে হয়েছিল।’ আজ দশবছর পর এই ২০১৬তে কথাটা মিলিয়ে দেখুন পাঠক।কতটা বিচক্ষণ ছিলেন কবি সজল বন্দ্যোপাধ্যায়।  \r\n  ‘শ্রুতি’ আন্দোলনের অন্যতম এই কবিকে নিয়ে আরো আলোচনা দেখেছেন সবাই।আমি সেদিকে রিপিট করতে চাচ্ছি না।এটুকু বলতে চাই যে নতুন ভাষায় পরিবর্তিত নতুন দিনের উপযোগী করে তোলার যে আগ্রহ দেখতে পেয়েছি তা আমাকে মুগ্ধ করেছে।তাঁর প্রতি অগাধ শ্রদ্ধা নিবেদন করি।সবশেষে তাঁর প্রতি প্রণাম জানাই আমারই দু’টো পংক্তি তুলে এনে  \r\n  প্রখরতা রোদের অহংকার/শীতলতা ছায়ার অলংকার",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:29:46+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    },
    {
      "selected": false,
      "id": "7821572205197335167",
      "title": "অনীক রুদ্র",
      "content": "সজলস্মৃতিলেখ  \r\n  সজল বন্দ্যোপাধ্যায়ের সঙ্গে আমার পরিচয় ১৯৮৪ সালে কলেজস্ট্রীট পাড়ায় সেই সুপ্রাচীন কফিহাউসে।উজ্জল রঙের চেহারা,মাঝারী উচ্চতার একজন ঝলমলে মানুষ,অধরে ঝুলতো ব্রায়ারপাইপ অথবা দক্ষিণভারতীয় নয়তো বিদেশি সিগার।কখনো ট্যাক্সিতে একত্রে ফেরার পথে গুনগুন করতেন কোন রবীন্দ্রগান বা ভিন্নমুডে থাকলে টপ্পার ভাঁজ।আমার থেকে বয়েসে অনেকটাই বড়,বড় আন্তরিক তার দৃষ্টিতে কৌতুকের ঝিলিক খেলতো সারা শরীর আর চোখে মুখে কেমন একটা দ্যুতি।খুব উচ্চস্বরে কথা বলতেন না।প্রায় একই পাড়ায় থাকার সুবাদে তার সঙ্গে ক্রমে আরো আন্তরিক সখ্যের পর্যায়ে চলে আসা সেই দিনগুলির কথা এখন মনে পড়ছে।যাদবপুর বাসস্ট্যান্ড থেকে একই চিনে-গাড়িতে বহুরাতে একসাথে বাড়ি ফিরেছি।কখনো সঙ্গী থাকতেন সন্তোষদা (সন্তোষ কুমার ব্রক্ষ্ম,যিনি কবিতায় কুশল মিত্র,বিনয় মজুমদারের কলেজ-জীবনের বন্ধু,যিনি জার্মান ভাষায় দক্ষ)।  \r\n  সজলদা আর তার বন্ধুদের কবি পরিচয় তখন শ্রুতি আন্দোলনকারী হিসেবে।যাঁদের মধ্যে আমার আলাপ ছিল পুষ্কর দাশগুপ্ত এবং অশোক চট্টোপাধ্যায়ের।পুষ্করদা এখন গ্রীসে থাকেন।আলিয়ঁস ফ্রঁসের একদা দুঁদে এই দাশগুপ্ত স্যার,যিনি শ্রুতিতাত্ত্বিক(শ্রুতি আন্দোলনকারীরা শব্দ ও ধ্বনিকে দৃষ্টি গ্রাহ্য করতে চাইতেন,যার ছাপ সজলদার লেখাতেও ছিল),যাদবপুর রিজেন্টপার্ক এলাকার বাসিন্দা,সর্বদাই মুখ রাঙিয়ে থাকতেন তাম্বুল সেবনে।পুষ্করদা সজল বন্দ্যোপাধ্যায়ের সমসাময়িক বন্ধু,বিদেশে থাকার জন্য শেষযাত্রায় দেখতে পেলেন না সজলকে।  \r\n  আমার সমসাময়িক বন্ধুদের মধ্যে সেই সময় সজলদার ব্রায়ারপাইপ,ভ্রমণ ইত্যাদি বইগুলি নিয়ে আলোচনা হতো।প্রবাল কুমার বসু’র বাবা শ্রীযুক্ত দেবকুমার বসুর গ্রন্থজগৎ প্রকাশনা থেকে সজলদার প্রথম কবিতার বই ‘তৃষ্ণা আমার তরী’ বেরিয়েছিল।প্রবালের সৌজন্যে সেই বইটি আমার পড়ার সুযোগ হয়েছিল।এখানে সজল রোমান্টিক,অল্প বয়েসের উন্মাদনাময় এবং শ্রুতি-ছাপ হীন।শ্রুতি-গোষ্ঠীতে তিনি যোগ দিলেও তার কবিতা ছিল মূলত আত্মানুসন্ধান ও সঙ্গীতের দ্যোতনাময়।হয়তো এর কারণ সজল গানটাও জানতেন বেশ ভাল রকমের।তার ভগিনী কৃষ্ণা চট্টোপাধ্যায় এবং সজলদা,দুজনেই নাকি একই গুরুর কাছে নাড়া বেঁধে গান শিখেছিলেন।সজলদা সেন্ট জেভিয়ার্স স্কুলের শিক্ষকমশাই তখন।থাকতেন গলফগ্রীন চত্বরের একটি ফ্ল্যাটে।সেখানে কোন কোন ছুটির দিন মাঝে মধ্যে আমি ও প্রবাল হাজির হয়েছি।আড্ডা ও পানাদি সহ একাধিকবার সজলদার সুরমাধুর্যের সাক্ষি হয়েছিলাম আমরা অনেক আদর,আপ্যায়ন সহ।সজলদাকে নিয়ে আড্ডা জমে উঠতো সন্তোষদার ফ্ল্যাটেও।কলকাতায় যে দুজন বিখ্যাত আই-পি-এস বড়কর্তারা ছিলেন,সেই সত্যদা (ডঃ সত্যানন্দ লস্কর) এবং রশিদদা (আয়াদ রশিদ খান,উর্দু সাহিত্যের বেশ নামী কবি ও সিনেমা-পাগল)দের নিয়েও সজলদার সঙ্গে সাংগীতিক রাত্রি উপভোগের সৌভাগ্য আমার হয়েছে একাধিকবার।  \r\n  তরুণ কবিদের বইপত্র এবং তাদের উদ্যোগে প্রকাশিত পত্রিকা সজলদা সেই সময় নিয়মিত পড়তেন এবং খোলাখুলি মতামত জানাতেন।সুর ও সুরার প্রতি তার আকর্ষণ ছিল সমধিক।  হুগলীর চন্দননগর শহরে সজলদার কিশোরবেলা কাটলেও পরবর্তী সময়ে তিনি কলকাতার নাকতলা অঞ্চলে এবং আর কিছুদিন পর গলফগ্রীন অঞ্চলেই স্থায়ীভাবে ছিলেন।বেশ সম্পন্ন ও সম্ভ্রান্ত পরিবারের সন্তান তিনি।কিন্তু চন্দননগরের স্মৃতি সজলদার মধ্যে বেশ উজ্জ্বল ছিল।সজলদার দ্বিতীয় বই ‘স্বপ্নের উপকূলে’র কবিতায় ছিল তৃষ্ণা আমার তরীর ধারাবাহিকতা।প্রায় সমসাময়িক তিনি শ্রুতি গোষ্ঠিতে যোগ দিলেও সজলদার কবিতার ভিন্ন বাঁকগুলি ধরা পড়ে তার তৃতীয় বই থেকে।মীড়’ শীর্ষক তার বেশ কিছু কবিতা আমার বেশ পছন্দের ছিল।ব্রায়ারপাইপ এবং ভ্রমণ বইদুটি তিনি আমাকে উপহার দিয়েছিলেন।প্রবাল সিগার খেত বলে ওকে সজলদা একটি আস্ত ব্রায়ারপাইপও উপহার দেন।তিনি যে একই সঙ্গে সংগীত সাধকও ছিলেন এই পর্যায়ের কবিতায় তার উল্লেখযোগ্য নিদর্শন আছে।অবশ্য শ্রুতি-কবিতা বলতে তদাণীন্তন আন্দোলনকারী সদস্যরা যা ঘোষণা করেছিলেন বাংলা কবিতার ধারাবাহিকতার মধ্যে তার কোন বিশেষ ছাপ পড়েছিল বলে আমার কখনো মনে হয়নি।শ্রুতিধারার কবি সম্প্রদায়ের কেউই খুব একটা অতিপ্রজ ছিলেন না তবে কবিদের যুবা বয়েসে তারা বেশ দাপুটে ও উগ্রচন্ড ছিলেন কেউবা।  \r\n  আট দশকের একটা ঘটনার কথা মনে পড়ছে।শক্তি চট্টোপাধ্যায় তখন খ্যাতির মধ্য গগনে।সজলদার সঙ্গে অগ্রজ শক্তি চট্টোপাধ্যায়ের বেশ মনোমালিন্য ছিল।নিজেকে তখন শক্তিদা প্রায় ‘মীথ’ পর্যায়ে তুলেছিলেন,জীবনযাপন ও পদ্যযাপনে।সজল বন্দ্যোপাধ্যায় ও অশোক চট্টোপাধ্যায়(তিনিও প্রয়াত)এর সঙ্গে কোন একটা বইমেলার কর্মকর্তাদের সাথে ভাল রকমের ঝামেলা হয়,যা কিনা প্রায় হাতাহাতির পর্যায়ে পৌঁছায়।সেইমর্মে দৈনিক সংবাদপত্রেও খবর হয়।কিন্তু কবিতা ও কবিদের প্রতি অসম্মানের প্রতিবাদে শক্তিদার মত মানুষও সেই ঘটনার নিন্দা করে খবরের কাগজে কলম ধরেছিলেন,সজল-অশোকের পক্ষে।সেই ঘটনায় কবি শক্তির সাথে সজলদার অনেকটাই দূরত্ব ঘুচে যায়।কারো প্রতি কোন অসূয়া দেখিনি সজল বন্দ্যোপাধ্যায়ের।  গান-কবিতা ব্যতিরেকেও সজলের আর একটা উল্লেখযোগ্য কাজ হল,বহু বছরের পরিশ্রম বাইবেলের বঙ্গানুবাদ।সজলদা চলে যাবার পর এইসব কথাই অসংলগ্নভাবে মনে পড়ছে।  \r\n \r\n  বেশ কয়েক বছর যাবৎ, নানা পর্যায়ে সজলদার অসুস্থতা।শেষদিকে বাড়ি থেকে বেরোতেনই না প্রায়।ভগ্ন স্বাস্থ্য, হতোদ্যম তবু দেখা হলেই উপহার দিতেন এমন একটা সুন্দর হাসি দিতেন মনেই হবার জো ছিল না যে কোনরকম অসুস্থতার শিকার তিনি।তার ভাগ্নে মহারাজ-এর কাছে কয়েক মাস আগেও শুনেছি ‘মামা এখন একটু স্থিতিশীল।তোমরা যেও।খুশী হবেন খুব।’ সেই যাওয়াটা আর নানা কারণে ঘটে উঠলো না আমার।বছর খানেক হলো আমিও কিছুটা ভৌগোলিক দূরত্বে থাকি।উজ্জ্বল সজলকে হয়তো শুষ্ক আর ম্লান দেখার ইচ্ছেটাও ভেতর থেকে ঘটে ওঠেনি আমার।বিদেহী আত্মা-টাত্মায় আমার বিশ্বাস নেই।তবু বর্ণময় এই কবি ও মানুষটিকে আমরা যারা কাছ থেকে দেখতে পেয়েছি সহজে ভুলতে পারব না।এখন এতটুকুই।সজলদার কবিতার একটা নির্বাচিত সংকলন বন্ধুবান্ধবদের উদ্যোগে বেরোলে খুব ভাল হয়।অলমিতি বিস্তরেণ।মধুবাতা খাতায়তে।",
      "author": "anupam mukhopadhyay",
      "url": "http://baak-99.blogspot.in/",
      "published": "2016-07-06T09:29:34+05:30",
      "blogid": "4998095912618646355",
      "Blog": {
        "id": "4998095912618646355",
        "url": "http://baak-99.blogspot.in",
        "title": "TODO",
        "Posts": null
      }
    }
  ]
}